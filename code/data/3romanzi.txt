I Malavoglia 


di Giovanni Verga 


Letteratura italiana Einaudi 




Edizione di riferimento: 
a cura di Salvatore G uglielmino, 
Principato, M ilano 1985 


- Letteratura italiana Einaudi 



Sommario 


Prefazione 

1 

Capitolo 1 

4 

Capitolo 2 

14 

Capitolo 3 

30 

Capitolo 4 

37 

Capitolo 5 

48 

Capitolo 6 

58 

Capitolo 7 

75 

Capitolo 8 

97 

Capitolo 9 

113 

Capitolo 10 

137 

Capitolo 11 

171 

Capitolo 12 

189 

Capitolo 13 

207 

Capitolo 14 

234 

Capitolo 15 

255 


Letteratura italiana Einaudi 



PREFAZIONE 


Q uesto racconto è lo studio sincero e spassionato del 
come probabilmente devono nascere e svilupparsi nelle 
più umili condizioni, le prime irrequietudini pel benes¬ 
sere; e quale perturbazione debba arrecare in una fami¬ 
glinola vissuta fino allora relativamente felice, la vaga 
bramosia dell'ignoto, l'accorgersi che non si sta bene, o 
che si potrebbe star meglio. 

11 movente dell'attività umana che produce la fiuma¬ 
na del progresso è preso qui alle sue sorgenti, nelle pro¬ 
porzioni più modeste e materiali. Il meccanismo delle 
passioni che la determinano in quelle basse sfere è meno 
complicato, e potrà quindi osservarsi con maggior preci¬ 
sione. Basta lasciare al quadro le sue tinte schiette e 
tranquille, e il suo disegno semplice. M an mano che co- 
testa ricerca del meglio di cui l'uomo è travagliato cresce 
e si dilata, tende anche ad elevarsi, e segue il suo moto 
ascendente nelle classi sociali. N ei Malavoglia non è an¬ 
cora che la lotta pei bisogni materiali. Soddisfatti questi, 
la ricerca diviene avidità di ricchezze, e si incarnerà in 
un tipo borghese, Mastro-don Gesualdo, incorniciato nel 
quadro ancora ristretto di una piccola città di provincia, 
ma del quale i colori cominceranno ad essere più vivaci, 
e il disegno a farsi più ampio e variato. Poi diventerà va¬ 
nità aristocratica nella Duchessa di Leyra; e ambizione 
nell'OnorevoleScipioni, per arrivare all’U omo di lusso, il 
quale riunisce tutte coteste bramosie, tutte coteste va¬ 
nità, tutte coteste ambizioni, per comprenderle e soffrir¬ 
ne, se le sente nel sangue, e ne è consunto. A misura che 
la sfera dell'azione umana si allarga, il congegno delle 
passioni va complicandosi; i tipi si disegnano certamen¬ 
te meno originali, ma più curiosi, per la sottile influenza 
che esercita sui caratteri l'educazione, ed anche tutto 
quello che ci può essere di artificiale nella civiltà. Persi- 


Letteratura italiana Einaudi 


i 




G iovanni Verga -1 M al avoglia 


no il linguaggio tende ad individualizzarsi, ad arricchirsi 
di tutte le mezze tinte dei mezzi sentimenti, di tutti gli 
artifici della parola onde dar rilievo all'idea, in un'epoca 
che impone come regola di buon gusto un eguale forma¬ 
lismo per mascherare un'uniformità di sentimenti e 
d'idee. Perché la riproduzione artistica di cotesti quadri 
sia esatta, bisogna seguire scrupolosamente le norme di 
questa analisi; esser sinceri per dimostrare la verità, giac¬ 
ché la forma è così inerente al soggetto, quanto ogni 
parte del soggetto stesso è necessaria alla spiegazione 
dell'argomento generale. 

Il cammino fatale, incessante, spesso faticoso e feb¬ 
brile che segue l'umanità per raggiungere la conquista 
del progresso, è grandioso nel suo risultato, visto nell'in¬ 
sieme, da lontano. N ella luce gloriosa che l'accompagna 
dileguansi le irrequietudini, le avidità, l'egoismo, tutte le 
passioni, tutti i vizi che si trasformano in virtù, tutte le 
debolezze che aiutano l'immane lavoro, tutte le contrad¬ 
dizioni, dal cui attrito sviluppasi la luce della verità. Il ri¬ 
sultato umanitario copre quanto c'è di meschino negli 
interessi particolari che lo producono; li giustifica quasi 
come mezzi necessari a stimolare l'attività dell'individuo 
cooperante inconscio a beneficio di tutti. 0 gni movente 
di cotesto lavorio universale, dalla ricerca del benessere 
materiale, alle più elevate ambizioni, è legittimato dal 
solo fatto della sua opportunità a raggiungere lo scopo 
del movimento incessante; e quando si conosce dove va¬ 
da questa immensa corrente dell'attività umana, non si 
domanda al certo come ci va. Solo l'osservatore, travolto 
anch'esso dalla fiumana, guardandosi attorno, ha il dirit¬ 
to di interessarsi ai deboli che restano per via, ai fiacchi 
che si lasciano sorpassare dall'onda per finire più presto, 
ai vinti che levano le braccia disperate, e piegano il capo 
sotto il piede brutale dei sopravvegnenti, i vincitori 
d'oggi, affrettati anch'essi, avidi anch'essi d'arrivare, e 
che saranno sorpassati domani. 


Letteratura italiana Einaudi 



G iovanni Verga -1 M alavoglia 


I Malavoglia, Mastro-don Gesualdo, la Duchessa de 
Leyra, l'Onorevole Sci pioni, l'Uomo di lusso sono altret¬ 
tanti vinti che la corrente ha deposti sulla riva, dopo 
averli travolti e annegati, ciascuno colle stimate del suo 
peccato, che avrebbero dovuto essere lo sfolgorare della 
sua virtù. Ciascuno, dal più umile al più elevato, ha avu¬ 
ta la sua parte nella lotta per l'esistenza, pel benessere, 
per l'ambizione - daH'umiie pescatore al nuovo arricchi¬ 
to - alla intrusa nelle alte classi - all'uomo dall'Ingegno e 
dalle volontà robuste, il quale si sente la forza di domi¬ 
nare gli altri uomini; di prendersi da sé quella parte di 
considerazione pubblica che il pregiudizio sociale gli ne¬ 
ga per la sua nascita illegale; di fare la legge, lui nato 
fuori della legge - all'artista che crede di seguire il suo 
ideale seguendo un'altra forma dell'ambizione. Chi os¬ 
serva questo spettacolo non ha il diritto di giudicarlo; è 
già molto se riesce a trarsi un istante fuori del campo 
della lotta per studiarla senza passione, e rendere la sce¬ 
na nettamente, coi colori adatti, tale da dare la rappre¬ 
sentazione della realtà com'è stata, o come avrebbe do¬ 
vuto essere. 

M ilano, 19 gennaio 1881 


Letteratura italiana Einaudi 


3 



G iovanni Verga -1 M al avoglia 


CAPITOLO I 


Un tempo i Malavoglia erano stati numerosi come i 
sassi della strada vecchia di Trezza; ce n'erano persino 
ad Ognina, e ad Aci Castello, tutti buona e brava gente 
di mare, proprio all'opposto di quel che sembrava dal 
nomignolo, come dev'essere. Veramente nel libro della 
parrocchia si chiamavano Toscano, ma questo non vole¬ 
va dir nulla, poiché da che il mondo era mondo, 
all'Ognina, a Trezza e ad Aci Castello, li avevano sem¬ 
pre conosciuti per M alavoglia, di padre in figlio, che 
avevano sempre avuto delle barche sull'acqua, e delle te¬ 
gole al sole. Adesso a Trezza non rimanevano che i M a- 
lavoglia di padron 'N toni, quelli della casa del nespolo, 
e della Provvidenza ch'era ammarrata sul greto, sotto il 
lavatoio, accanto alla Concetta dello zio Cola, e alla pa¬ 
ranza di padron Fortunato Cipolla. 

Le burrasche che avevano disperso di qua e di là gli 
altri M alavoglia, erano passate senza far gran danno sul¬ 
la casa del nespolo e sulla barca ammarrata sotto il lava¬ 
toio; e padron 'N toni, per spiegare il miracolo, soleva 
dire, mostrando il pugno chiuso - un pugno che sem¬ 
brava fatto di legno di noce - Per menare il remo biso¬ 
gna che le cinque dita s'aiutino l'un l'altro. 

Diceva pure: - Gli uomini son fatti come le dita della 
mano: il dito grosso deve far da dito grosso, e il dito pic¬ 
colo deve far da dito piccolo. 

E la famigliuola di padron 'N toni era realmente di¬ 
sposta come le dita della mano. Prima veniva lui, il dito 
grosso, che comandava le feste e le quarant'ore; poi suo 
figlio Bastiano, Bastianazzo, perché era grande e grosso 
quanto il San Cristoforo che c'era dipinto sotto l'arco 
della pescheria della città; e così grande e grosso 
com'era filava diritto alla manovra comandata, e non si 
sarebbe soffiato il naso se suo padre non gli avesse detto 


Letteratura italiana Einaudi 


4 



G iovanni Verga -1 M alavoglia 


«soffiati il naso» tanto che s'era tolta in moglie la L onga 
quando gli avevano detto «pigliatela». Poi veniva la 
Longa, una piccina che badava a tessere, salare le acciu¬ 
ghe, e far figliuoli, da buona massaia; infine i nipoti, in 
ordine di anzianità: 'N toni il maggiore, un bighellone di 
ventanni, che si buscava tuttora qualche scappellotto 
dal nonno, e qualche pedata più giù per rimettere l'equi¬ 
librio, quando lo scappellotto era stato troppo forte; Lu¬ 
ca, «che aveva più giudizio del grande» ripeteva il non¬ 
no; Mena (Filomena) soprannominata «Sant'Agata» 
perché stava sempre al telaio, e si suol dire «donna di te¬ 
laio, gallina di pollaio, etriglia di gennaio»; A lessi (Ales¬ 
sio) un moccioso tutto suo nonno colui!; e Lia (Rosalia) 
ancora né carne né pesce. - Alla domenica, quando en¬ 
travano in chiesa, l'uno dietro l'altro, pareva una proces¬ 
sione. 

Padron 'N toni sapeva anche certi motti e proverbi 
che aveva sentito dagli antichi: «Perché il motto degli 
antichi mai mentì»; - «Senza pilota barca non cammi¬ 
na» - «Per far da papa bisogna saper far da sagrestano» 
- oppure- «Fail mestiere chesai, che se non arricchisci 
camperai» - «Contentati di quel che t'ha fatto tuo pa¬ 
dre; se non altro non sarai un birbante» ed altre senten¬ 
ze giudiziose. 

E eco perché la casa del nespolo prosperava, e padron 
'N toni passava per testa quadra, al punto che a Trezza 
l'avrebbero fatto consigliere comunale, se don Silvestro, 
il segretario, il quale la sapeva lunga, non avesse predi¬ 
cato che era un codino marcio, un reazionario di quelli 
che proteggono i Borboni, e che cospirava pel ritorno di 
Franceschello, onde poter spadroneggiare nel villaggio, 
come spadroneggiava in casa propria. 

Padron 'N toni invece non lo conosceva neanche di vi¬ 
sta F ranceschello, e badava agli affari suoi, e soleva dire: 
«Chi ha carico di casa non può dormire quando vuole» 
perché «chi comanda ha da dar conto». 


Letteratura italiana Einaudi 


5 




G iovanni Verga -1 M al avoglia 


N el dicembre 1863, 'N toni, il maggiore dei nipoti, era 
stato chiamato per la leva di mare. Padron 'N toni allora 
era corso dai pezzi grossi del paese, che son quelli che 
possono aiutarci. M a don G iammaria, il vicario, gli avea 
risposto che gli stava bene, e questo era il frutto di quel¬ 
la rivoluzione di satanasso che avevano fatto collo sciori¬ 
nare il fazzoletto tricolore dal campanile. I nvece don 
Franco lo speziale si metteva a ridere fra i peli della bar¬ 
bona, e gli giurava fregandosi le mani che se arrivavano 
a mettere assieme un po' di repubblica, tutti quelli della 
leva e delle tasse li avrebbero presi a calci nel sedere, che 
soldati non ce ne sarebbero stati più, e invece tutti sa¬ 
rebbero andati alla guerra, se bisognava. Allora padron 
'N toni lo pregava e lo strapregava per l'amor di Dio di 
fargliela presto la repubblica, prima che suo nipote 
'N toni andasse soldato, come se don Franco ce l'avesse 
in tasca; tanto che lo speziale finì coll'andare in collera. 
Allora don Silvestro il segretario si smascellava dalle risa 
a quei discorsi, e finalmente disse lui che con un certo 
gruzzoletto fatto scivolare in tasca a tale e tal altra perso¬ 
na che sapeva lui, avrebbero saputo trovare a suo nipote 
un difetto da riformarlo. Per disgrazia il ragazzo era fat¬ 
to con coscienza, come se ne fabbricano ancora ad Aci 
Trezza, e il dottore della leva, quando si vide dinanzi 
quel pezzo di giovanotto, gli disse che aveva il difetto di 
esser piantato come un pilastro su quei piedacci che 
sembravano pale di ficodindia; ma i piedi fatti a pala di 
ficodindia ci stanno meglio degli stivalini stretti sul pon¬ 
te di una corazzata, in certe giornataccie; e perciò si pre¬ 
sero 'N toni senza dire «permettete». La Longa, mentre i 
coscritti erano condotti in quartiere, trottando trafelata 
accanto al passo lungo del figliuolo, gli andava racco¬ 
mandando di tenersi sempre sul petto l'abitino della 
M adonna, e di mandare le notizie ogni volta che tornava 
qualche conoscente dalla città, che poi gli avrebbero 
mandati i soldi per la carta. 


Letteratura italiana Einaudi 


6 



G iovanni Verga -1 M alavoglia 


11 nonno, da uomo, non diceva nulla; ma si sentiva un 
gruppo nella gola anch'esso, ed evitava di guardare in 
faccia la nuora, quasi ce l'avesse con lei. Così se ne tor¬ 
narono ad Aci Trezza zitti zitti e a capo chino. Bastia¬ 
nazzo, che si era sbrigato in fretta dal disarmare la Prov¬ 
videnza, per andare ad aspettarli in capo alla via, come li 
vide comparire a quel modo, mogi mogi e colle scarpe in 
mano, non ebbe animo di aprir bocca, e se ne tornò a 
casa con loro. La Longa corse subito a cacciarsi in cuci¬ 
na, quasi avesse furia di trovarsi a quattr'occhi colle vec¬ 
chie stoviglie, e padron ‘N toni disse al figliuolo: 

- Va a dirle qualche cosa, a quella poveretta; non ne 
può più. 

Il giorno dopo tornarono tutti alla stazione di Aci Ca¬ 
stello per veder passare il convoglio dei coscritti che an¬ 
davano a M essina, e aspettarono più di un'ora, pigiati 
dalla folla, dietro lo stecconato. Finalmente giunse il tre¬ 
no, e si videro tutti quei ragazzi che annaspavano, col 
capo fuori dagli sportelli, come fanno i buoi quando so¬ 
no condotti alla fiera. I canti, le risate e il baccano erano 
tali che sembrava la festa di Trecastagni, e nella ressa e 
nel frastuono ci si dimenticava perfino quello stringi¬ 
mento di cuore che si aveva prima. 

- Addio 'N toni ! - Addio mamma! - Addio! ricorda¬ 
ti! ricordati! - Lì presso, sull'argine della via, c'era la Sa¬ 
ra di comare Tudda, a mietere l'erba pel vitello; ma co¬ 
mare Venera la Zuppidda andava soffiando che c'era 
venuta per salutare 'N toni di padron 'N toni, col quale si 
parlavano dal muro dell'orto, li aveva visti lei, con quegli 
occhi che dovevano mangiarseli i vermi. Certo è che 
'N toni salutò la Sara colla mano, ed ella rimase colla fal¬ 
ce in pugno a guardare finché il treno non si mosse. Alla 
Longa, l'era parso rubato a lei quel saluto; e molto tem¬ 
po dopo, ogni volta che incontrava la Sara di comare 
Tudda, nella piazza o al lavatoio, le voltava le spalle. 

Poi il treno era partito fischiando e strepitando in 


Letteratura italiana Einaudi 


7 



G iovanni Verga -1 M al avoglia 


modo da mangiarsi i canti e gli addii. E dopo che i cu¬ 
riosi si furono dileguati, non rimasero che alcune don- 
nicciuole, e qualche povero diavolo, che si tenevano an¬ 
cora stretti ai pali dello stecconato, senza saper perché. 
Q uindi a poco a poco si sbrancarono anch'essi, e pa- 
dron 'N toni, indovinando che la nuora dovesse avere la 
bocca amara, le pagò due centesimi di acqua col limone. 

Comare Venera la Zuppidda, per confortare comare 
la Longa, le andava dicendo: - 0 ra mettetevi il cuore in 
pace, che per cinque anni bisogna fare come se vostro fi¬ 
glio fosse morto, e non pensarci più. 

M a pure ci pensavano sempre, nella casa del nespolo, 
o per certa scodella che le veniva tutti i giorni sotto ma¬ 
no alla Longa nell'apparecchiare il deschetto, o a propo¬ 
sito di certa ganza che 'N toni sapeva fare meglio di ogni 
altro alla funicella della vela, e quando si trattava di ser¬ 
rare una scotta tesa come una corda di violino, o di alare 
una parommella che ci sarebbe voluto l'argano. 11 non¬ 
no ansimando cogli ohi! ooohi! intercalava - Q ui ci vor¬ 
rebbe 'N toni - oppure - Vi pare che io abbia il polso di 
quel ragazzo? La madre, mentre ribatteva il pettine sul 
telaio - uno! due! tre! - pensava a quel bum bum della 
macchina che le aveva portato via il figliuolo, e le era ri¬ 
masto sul cuore, in quel gran sbalordimento, e le pic¬ 
chiava ancora dentro il petto, - uno! due! tre! 

Il nonno poi aveva certi singolari argomenti per 
confortarsi, e per confortare gli altri: - Del resto volete 
che vel dica? U n po' di soldato gli farà bene a quel ra¬ 
gazzo; ché il suo paio di braccia gli piaceva meglio di 
portarsele a spasso la domenica, anziché servirsene a bu¬ 
scarsi il pane. 

0 ppure: - Q uando avrà provato il pane salato che si 
mangia altrove, non si lagnerà più della minestra di casa 
sua. 

F inalmente arrivò da N apoli la prima lettera di 'N to¬ 
ni, che mise in rivoluzionetutto il vicinato. Diceva che le 


Letteratura italiana Einaudi 


8 



G iovanni Verga -1 M alavoglia 


donne, in quelle parti là, scopavano le strade colle gon¬ 
nelle di seta, e che sul molo c'era il teatro di Pulcinella, e 
si vendevano delle pizze, a due centesimi, di quelle che 
mangiano i signori, e senza soldi non ci si poteva stare, e 
non era come a Trezza, dove se non si andava all'osteria 
della Santuzza non si sapeva come spendere un baiocco. 
- Mandiamogli dei soldi per comperarsi le pizze, al go¬ 
loso! brontolava padron 'N toni; già lui non ci ha colpa, 
è fatto così; è fatto cornei merluzzi, che abboccherebbe¬ 
ro un chiodo arrugginito. Se non l'avessi tenuto a batte¬ 
simo su queste braccia, direi che don G iammaria gli ha 
messo in bocca dello zucchero invece di sale. 

La Mangiacarrubbe, quando al lavatoio c'era anche 
Sara di comare Tudda, tornava a dire: 

- Sicuro! le donne vestite di seta aspettavano apposta 
'N toni di padron 'N toni per rubarselo; che non ne ave¬ 
vano visti mai dei cetriuoli laggiù! 

Le altre si tenevano i fianchi dal ridere, e d'allora in 
poi le ragazze inacidite lo chiamarono «cetriuolo». 

'N toni aveva mandato anche il suo ritratto, l'avevano 
visto tutte le ragazze del lavatoio, come la Sara di coma¬ 
re Tudda lo faceva passare di mano in mano, sotto il 
grembiule, e la M angiacarrubbe schiattava dalla gelosia. 
Pareva San M ichele Arcangelo in carne ed ossa, con 
quei piedi posati sul tappeto, e quella cortina sul capo, 
come quella della M adonna dell'Ognina, così bello, li¬ 
sciato e ripulito che non l'avrebbe riconosciuto più la 
mamma che l'aveva fatto; eia povera Longa non si sazia¬ 
va di guardare il tappeto e la cortina e quella colonna 
contro cui il suo ragazzo stava ritto impalato, grattando 
colla mano la spalliera di una bella poltrona; e ringrazia¬ 
va D io e i santi che avevano messo il suo figliuolo in 
mezzo a tutte quelle galanterie. E Ila teneva il ritratto sul 
canterano, sotto la campana del Buon Pastore - che gli 
diceva le avemarie - andava dicendo la Zuppidda, e si 
credeva di averci un tesoro sul canterano, mentre suor 


Letteratura italiana Einaudi 


9 



G iovanni Verga -1 M al avoglia 


M ariangela la Santuzza ce ne aveva un altro, tal quale 
chi voleva vederlo, che glielo aveva regalato compare 
M ariano Cinghialenta, e lo teneva inchiodato sul banco 
dell'osteria, dietro i bicchieri. 

M a dopo un po' di tempo 'N toni aveva pescato un ca¬ 
merata che sapeva di lettere, e si sfogava a lagnarsi della 
vitaccia di bordo, della disciplina, dei superiori, del riso 
lungo e delle scarpe strette. - U na lettera che non valeva 
i venti centesimi della posta! borbottava padron 'N toni. 
La Longa se la prendeva con quegli sgorbj, che sembra¬ 
vano ami di pesceluna, e non potevano dir nulla di buo¬ 
no. Bastianazzo dimenava il capo e faceva segno di no, 
che così non andava bene, e se fosse stato in lui ci avreb¬ 
be messo sempre delle cose allegre, da far ridere il cuore 
agli altri, lì sulla carta, - e vi appuntava un dito grosso 
come un regolo da forcola - se non altro per compassio¬ 
ne della Longa, la quale, poveretta, non si dava pace, e 
sembrava una gatta che avesse perso i gattini. Padron 
'N toni andava di nascosto a farsi leggere la lettera dallo 
speziale, e poi da don G iammaria, che era del partito 
contrario, affine di sentire le due campane, e quando si 
persuadeva che era scritto proprio così, ripeteva con Ba¬ 
stianazzo, e con la moglie di lui: 

- N on ve lo dico io che quel ragazzo avrebbe dovuto 
nascer ricco, come il figlio di padron Cipolla, per stare a 
grattarsi la pancia senza far nulla! 

I ntanto l'annata era scarsa e il pesce bisognava darlo 
per l'anima dei morti, ora che i cristiani avevano impara¬ 
to a mangiar carne anche il venerdì come tanti turchi. 
Per giunta le braccia ri mastea casa non bastavano più al 
governo della barca, e alle volte bisognava prendere a 
giornata M enico della L occa, o qualchedun altro. 11 re fa¬ 
ceva così, che i ragazzi se li pigliava per la leva quando 
erano atti a buscarsi il pane; ma sinché erano di peso al¬ 
la famiglia, avevano a tirarli su per soldati; e bisognava 
pensare ancora che la M ena entrava nei diciassett'anni, e 


Letteratura italiana Einaudi 


io 



G iovanni Verga -1 M alavoglia 


cominciava a far voltare i giovanotti quando andava a 
messa. «L'uomo è il fuoco, e la donna è la stoppa: viene 
il diavolo e soffia». Perciò si doveva aiutarsi colie mani e 
coi piedi per mandare avanti quella barca della casa del 
nespolo. 

Padron 'N toni adunque, per menare avanti la barca, 
aveva combinato con lo zio Crocifisso Campana di legno 
un negozio di certi lupini da comprare a credenza per 
venderli a Riposto, dove compare Cinghialenta aveva 
detto che c'era un bastimento di Trieste a pigliar carico. 
Veramente i lupini erano un po' avariati; ma non ce 
n'erano altri a Trezza, e quel furbaccio di Campana di 
legno sapea pure che la Provvidenza se la mangiava inu¬ 
tilmente il sole e l'acqua, dov'era ammarrata sotto il la¬ 
vatoio, senza far nulla; perciò si ostinava a fare il min¬ 
chione. - Eh? non vi conviene? lasciateli! Ma un 
centesimo di meno non posso, in coscienza! che l'anima 
ho da darla a D io! - e dimenava il capo che pareva una 
campana senza batacchio davvero. Questo discorso av¬ 
veniva sulla porta della chiesa dell’Ognina, la prima do¬ 
menica di settembre, che era stata la festa della M adon- 
na, con gran concorso di tutti i paesi vicini; e c'era anche 
compare Agostino Piedipapera, il quale colle sue barzel¬ 
lette riuscì a farli mettere d'accordo sulle due onze e die¬ 
ci a salma, da pagarsi «col violino» a tanto il mese. Allo 
zio Crocifisso gli finiva sempre così, che gli facevano 
chinare il capo per forza, come Peppinino, perché aveva 
il maledetto vizio di non sapere dir di no. - G ià! voi non 
sapete dir di no, quando vi conviene, sghignazzava Pie¬ 
dipapera. Voi siete come le... e disse come. 

Allorché la Longa seppe del negozio dei lupini, dopo 
cena, mentre si chiacchierava coi gomiti sulla tovaglia, 
rimase a bocca aperta; come se quella grossa somma di 
quarant'onze se la sentisse sullo stomaco. Male donne 
hanno il cuore piccino, e padron 'N toni dovette spiegar¬ 
le che se il negozio andava bene c'era del pane per l'in- 


Letteratura italiana Einaudi 



G iovanni Verga -1 M al avoglia 


verno, e gli orecchini per M ena, e Bastiano avrebbe po¬ 
tuto andare e venire in una settimana da Riposto, con 
M enico della Locca. Bastiano intanto smoccolava la can¬ 
dela senza dir nulla. Così fu risoluto il negozio dei lupi¬ 
ni, e il viaggio della Provvidenza che era la più vecchia 
delle barche del villaggio, ma aveva il nome di buon au¬ 
gurio. M aruzza se ne sentiva sempre il cuore nero, ma 
non apriva bocca, perché non era affar suo, e si affac¬ 
cendava zitta zitta a mettere in ordine la barca e ogni co¬ 
sa pel viaggio, il pane fresco, l'orciolino coll'olio, le ci¬ 
polle, il cappotto foderato di pelle, sotto la pedagna e 
nella scaffetta. 

G li uomini avevano avuto un gran da fare tutto il 
giorno, con quell'usuraio dello zio Crocifisso, il quale 
aveva venduto la gatta nel sacco, e i lupini erano avariati. 
Campana di legno diceva che lui non ne sapeva nulla, 
come è vero I ddio! «Q uel ch'è di patto non è d'ingan¬ 
no»; che l'anima lui non doveva darla ai porci! e Piedi- 
papera schiamazzava e bestemmiava come un ossesso 
per metterli d'accordo, giurando e spergiurando che un 
caso simile non gli era capitato da che era vivo; e caccia¬ 
va le mani nel mucchio dei lupini e li mostrava a Dio e 
alla M adonna, chiamandoli a testimoni. I nfine, rosso, 
scalmanato, fuori di sé, fece una proposta disperata, e la 
piantò in faccia allo zio Crocifisso rimminchionito, e ai 
M alavoglia coi sacchi in mano: - Là! pagateli a N atale, 
invece di pagarli a tanto al mese, e ci avrete un risparmio 
di un tari a salma! La finite ora, santo diavolone? - E co¬ 
minciò ad insaccare: - In nomedi Dio, e uno! 

La Provvidenza partì il sabato verso sera, e doveva es¬ 
ser suonata l'avemaria, sebbene la campana non si fosse 
udita, perché mastro Cirino il sagrestano era andato a 
portare un paio di stivaletti nuovi a don Silvestro il se¬ 
gretario; in quell'ora le ragazze facevano come uno stor¬ 
mo di passere attorno alla fontana, e la stella della sera 
era già bella e lucente, che pareva una lanterna appesa 


Letteratura italiana Einaudi 



G iovanni Verga -1 M alavoglia 


all'antenna della Provvidenza. M aruzza colla bambina in 
collo se ne stava sulla riva, senza dir nulla, intanto che 
suo marito sbrogliava la vela, e la Provvidenza si dondo¬ 
lava sulle onde rotte dai fariglioni come un'anitroccola. 
- «Scirocco chiaro e tramontana scura, mettiti in mare 
senza paura», diceva padron 'N toni dalla riva, guardan¬ 
do verso la montagna tutta nera di nubi. 

M enico della Locca, il quale era nella Provvidenza 
con Bastianazzo, gridava qualche cosa che il mare si 
mangiò. - Dice che i denari potete mandarli a sua ma¬ 
dre, la Locca, perché suo fratello è senza lavoro; aggiun¬ 
se Bastianazzo, e questa fu l'ultima sua parola che si udì. 


— Letteratura italiana Einaudi 


i3 



G iovanni Verga -1 M al avoglia 


CAPITOLO 2 


Per tutto il paese non si parlava d'altro che del nego¬ 
zio dei lupini, e come la Longa se ne tornava a casa colla 
Lia in collo, le comari si affacciavano sull'uscio per ve¬ 
derla passare. 

- Un affar d'oro! - vociava Piedipapera, arrancando 
colla gamba storta dietro a padron 'N toni, il quale era 
andato a sedersi sugli scalini della chiesa, accanto a pa¬ 
dron Fortunato Cipolla, e al fratello di M enico della 
Locca che stavano a prendere il fresco. - Lo zio Croci¬ 
fisso strillava come se gli strappassero le penne mastre, 
ma non bisogna badarci, perché delle penne ne ha mol¬ 
te, il vecchio. - E h! s'è lavorato! potete dirlo anche voi, 
padron 'N toni ! - ma per padron 'N toni ei si sarebbe 
buttato dall'alto del fariglione, com'èvero Iddio! e a lui 
lo zio Crocifisso gli dava retta, perché egli era il mestolo 
della pentola, una pentola grossa, in cui bollivano più di 
duecento onze all'anno! Campana di legno non sapeva 
soffiarsi il naso senza di lui. 

11 figlio della Locca udendo parlare delle ricchezze 
dello zio Crocifisso, il quale a lui gli era zio davvero, 
perché era fratello della Locca, si sentiva gonfiare in pet¬ 
to una gran tenerezza pel parentado. 

-Noi siamo parenti, ripeteva. Q uando vado a giorna¬ 
ta da lui mi dà mezza paga, e senza vino, perché siamo 
parenti. 

Piedipapera sghignazzava. 

- Lo fa per tuo bene, per non farti ubbriacare, e per 
lasciarti più ricco quando creperà. 

Compare Piedipapera si divertiva a sparlare di questo 
e di quello, come capitava; ma così di cuore, e senza ma¬ 
lizia, che non c'era verso di pigliarsela in criminale. - 
Massaro Filippo è passato due volte dinanzi all'osteria, 
diceva pure, e aspetta che la Santuzza gli faccia segno di 


Letteratura italiana Einaudi 



G iovanni Verga -1 M alavoglia 


andarla a raggiungere nella stalla, per dirsi insieme il 
santo rosario. 

0 ppureal figlio della Locca: 

- Tuo zio Crocifisso cerca di rubarle la chiusa, a tua 
cugina la Vespa-, vuol pagargliela la metà di quel che va¬ 
le, col darle ad intendere che la sposerà. M a se la Vespa 
riesce a farsi rubare qualche cos'altra, potrai pulirti la 
bocca della speranza dell'eredità, e ci perdi i soldi e il vi¬ 
no che non ti ha dato. 

Allora si misero a quistionare, perché padron 'N toni 
sosteneva che lo zio Crocifisso alla fin fine era cristiano, 
e non aveva dato ai cani il suo giudizio, per andare a 
sposare la figliuola di suo fratello. 

- Come c'entra il cristiano e il turco? ribatteva Piedi- 
papera. È un pazzo, volete dire. Lui è ricco come un 
maiale, mentre la Vespa non possiede altro che quella 
chiusa grande quanto un fazzoletto da naso. 

- Lo dite a me che ci ho a limite la vigna, disse allora 
padron Cipolla gonfiandosi come un tacchino. 

- Li chiamate vigna quei quattro fichidindia? rispose 
Piedipapera. 

- I n mezzo ai fichidindia ci sono le viti, e se San F ran- 
cesco ci manderà una buona pioggia, lo vedrete poi che 
mosto darà. Il sole oggi si coricò insaccato - acqua o 
vento. 

- «Quando il sole si corica insaccato si aspetta il ven¬ 
to di ponente», aggiunse padron 'N toni. 

Piedipapera non poteva soffrire quello sputasentenze 
di padron Cipolla, il quale perché era ricco si credeva di 
saper tutto lui, e di dar a bere le corbellerie a chi non 
aveva denari. 

- Chi la vuol cotta e chi la vuol cruda, conchiuse. Pa¬ 
dron Cipolla aspetta l'acqua per la sua vigna, e voi il 
ponente in poppa alla Provvidenza. Lo sapete il prover¬ 
bio «M are crespo, vento fresco». Stasera le stelle sono 
lucenti, e a mezzanotte cambierà il vento; sentite la buf¬ 
fata? 


Letteratura italiana Einaudi 


15 



G iovanni Verga -1 M al avoglia 


Sulla strada si udivano passare lentamente dei carri. 

- N otte e giorno c'è sempre gente che va attorno per 
il mondo, osservò poi compare Cipolla. 

E adesso che non si vedeva più né mare né campagna, 
sembrava che non ci fosse al mondo altro cheT rezza, e 
ognuno pensava dove potevano andare quei carri a 
quell'ora. 

- Prima di mezzanotte la Provvidenza avrà girato il 
Capo dei M ulini, disse padron 'N toni, e il vento fresco 
non le darà più noia. 

Padron 'N toni non pensava ad altro che alla Provvi¬ 
denza, e quando non parlava delle cose sue non diceva 
nulla, e alla conversazione ci stava come un manico di 
scopa. 

- Voi dovreste andare a mettervi con quelli della spe¬ 
zieria, che discorrono del re e del papa; gli diceva perciò 
Piedipapera. Colà ci fareste bella figura anche voi! li 
sentite come gridano? 

- Questo è don G iammaria, disse il figlio della Locca, 
che litiga collo speziale. 

Lo speziale teneva conversazione sull'uscio della bot¬ 
tega, al fresco, col vicario e qualchedun altro. Come sa¬ 
peva di lettere leggeva la gazzetta, e la faceva leggere agli 
altri, e ci aveva anche la Storia della Rivoluzione france¬ 
se, che se la teneva là, a portata di mano, sotto il mortaio 
di cristallo, perciò quistionavano tutto il giorno con don 
G iammaria, il vicario, per passare il tempo, e ci pigliava¬ 
no delle malattie dalla bile; ma non avrebbero potuto 
stare un giorno senza vedersi. 11 sabato poi, quando arri¬ 
vava il giornale, don Franco spingevasi sino ad accende¬ 
re mezz'ora, ed anche un'ora di candela, a rischio di far¬ 
si sgridare dalla moglie, onde spiattellare le sue idee, e 
non andare a letto a mo' dei bruti, come compare Cipol¬ 
la, o compare M alavoglia. L'estate poi non c'era neppur 
bisogno della candela, giacché si poteva star sull'uscio, 
sotto il lampione, quando mastro Cirino l'accendeva, e 


Letteratura italiana Einaudi 



G iovanni Verga -1 M alavoglia 


qualche volta veniva don M ichele, il brigadiere delle 
guardie doganali; e anche don Silvestro, il segretario co¬ 
munale, tornando dalla vigna, si fermava un momento. 

Allora don Franco diceva, fregandosi le mani, che pa¬ 
reva un piccolo Parlamento, e andava a piantarsi dietro 
il banco, pettinandosi colle dita la barbona, con certo 
sorriso furbo che pareva si volesse mangiare qualcuno a 
colezione, e alle volte si lasciava scappare sottovoce del¬ 
le mezze parole dinanzi alla gente, rizzandosi sulle gam¬ 
bette, e si vedeva che la sapeva più lunga degli altri, tan¬ 
to che don Giammaria non poteva patirlo e ci si 
mangiava il fegato, e gli sputava in faccia parole latine. 
Don Silvestro, lui, si divertiva a vedere come si guastava¬ 
no il sangue per raddrizzare le gambe ai cani, senza gua¬ 
dagnarci un centesimo; egli almeno non era arrabbiato 
come loro, e per questo, dicevano in paese, possedeva le 
più belle chiuse di T rezza, - dove era venuto senza scar¬ 
pe ai piedi - aggiungeva Piedipapera. Ei li aizzava l'un 
contro l'altro, e rideva a crepapancia con degli Ah! ah! 
ah! che sembrava una gallina. 

- Ecco don Silvestro che fa l'uovo, osservò il figlio 
della Locca. 

- Don Silvestro fa le uova d'oro, laggiù al M unicipio, 
rispose Piedipapera. 

- Uhm! - sputò fuori padron Fortunato - pezzente¬ 
rie! comare Zuppidda non gli ha voluto dare la figliuola. 

- Vuol dire che mastro Turi Zuppiddu preferisce le 
uova delle sue galline; rispose padron 'N toni. 

E padron Cipolla disse di sì col capo. 

- «’Ntroi 'ntroi, ciascuno coi pari suoi», aggiunse pa¬ 
dron M alavoglia. 

Piedipapera allora ribattè che se don Silvestro si fosse 
contentato di stare coi suoi pari a quest'ora ci avrebbe la 
zappa in mano invece della penna. 

- Che ce la dareste voi vostra nipote M ena? disse alfin 
padron Cipolla volgendosi a padron 'N toni. 


Letteratura italiana Einaudi 


17 



G iovanni Verga -1 M al avoglia 


- «Ognuno all'arte sua, e il lupo alle pecore». 

Padron Cipolla continuava a dir di sì col capo, tanto 

più che fra lui e padron 'N toni c'era stata qualche paro¬ 
la di maritar la M ena con suo figlio Brasi, e se il negozio 
dei lupini andava bene, la M ena avrebbe avuto la sua 
dote in contante, e l'affare si sarebbe conchiuso presto. 

- «La ragazza com'è educata, e la stoppa com'è fila¬ 
ta», disse infin padron M alavoglia, e padron Cipolla 
confermò che tutti lo sapevano in paese che la Longa 
aveva saputo educarla la figliuola, e ognuno che passava 
per la stradicciuola a quell'ora udendo il colpettare del 
telaio di Sant'Agata diceva che l'olio della candela non 
lo perdeva, comare M aruzza. 

La Longa, com'era tornata a casa, aveva acceso il lu¬ 
me, e s'era messa coll'arcolaio sul ballatoio, a riempire 
certi cannelli che le servivano per l'ordito della settima¬ 
na. 

- Comare M ena non si vede, masi sente, està al telaio 
notte e giorno, come Sant'Agata, dicevano le vicine. 

- Le ragazze devono avvezzarsi a quel modo, rispon¬ 
deva M aruzza, invece di stare alla finestra. «A donna al¬ 
la finestra non far festa». 

- Certune però collo stare alla finestra un marito se lo 
pescano, fra tanti che passano; osservò la cugina Anna 
dall'uscio dirimpetto. 

La cugina Anna aveva ragione da vendere; perché 
quel bietolone di suo figlio Rocco si era lasciato irretire 
dentro le gonnelle della M angiacarrubbe, una di quelle 
che stanno alla finestra colla faccia tosta. 

Comare G razia Piedipapera, sentendo che nella stra¬ 
da c'era conversazione, si affacciò anch'essa sull'uscio, 
col grembiule gonfio delle fave che stava sgusciando, e 
se la pigliava coi topi che le avevano bucherellato il sac¬ 
co come un colabrodo, e pareva che l'avessero fatto ap¬ 
posta, come se ci avessero il giudizio dei cristiani; così il 
discorso si fece generale, perché alla M aruzza gliene 


Letteratura italiana Einaudi 



G iovanni Verga -1 M alavoglia 


avevano fatto tanto del danno, quelle bestie scomunica¬ 
te! La cugina Anna ne aveva la casa piena, da che gli era 
morto il gatto, una bestia che valeva tant'oro, ed era 
morto di una pedata di compare Tino. - I gatti grigi so¬ 
no i migliori, per acchiappare i topi, e andrebbero a sco¬ 
varli in una cruna di ago. - Ai gatti non conveniva aprire 
l'uscio di notte, perché una vecchia di Aci Sant'Antonio 
l'avevano ammazzata così, che i ladri le avevano rubato 
il gatto tre giorni avanti, e poi glielo avevano riportato 
mezzo morto di fame a miagolare dietro l'uscio; e la po¬ 
vera donna non sentendosi il cuore di lasciar la bestiola 
sulla strada a quell'ora, aveva aperto l'uscio, e così s'era 
ficcati i ladri in casa. Al giorno d'oggi i mariuoli ne in¬ 
ventano di ogni specie per fare i loro tiri; e a Trezza si 
vedevano delle facce che non si erano mai viste sugli 
scogli, col pretesto d'andare a pescare, e arraffavano la 
biancheria messa ad asciugare, se capitava. Alla povera 
N unziata le avevano rubato in quel modo un lenzuolo 
nuovo. Povera ragazza! rubare a lei che lavorava per dar 
pane a tutti quei fratellini che suo padre le aveva lasciato 
sulle spalle, quando l'aveva piantata per andare a cercar 
fortuna ad Alessandria d'Egitto! - N unziata era come la 
cugina Anna, quando l'era morto il marito, e le aveva la¬ 
sciato quella nidiata di figliuoli, che Rocco, il più grandi¬ 
cello, non le arrivava alle ginocchia. Poi alla cugina An¬ 
na le era toccato di tirar su quel fannullone per 
vederselo rubare dalla M angiacarrubbe. 

I n mezzo a quel chiacchierio saltò su la Zuppidda, la 
moglie di mastro Turi il calafato, la quale stava in fondo 
alla straduccia, e compariva sempre all'improvviso, per 
dire la sua come il diavolo nella litania, ché nessuno s'ac¬ 
corgeva di dove fosse sbucata. 

- Del resto, venne a brontolare, vostro figlio Rocco 
non vi ha aiutata neppur lui, ché se si è buscato un soldo 
è andato subito a berlo all'osteria. 

La Zuppidda sapeva tutto quello che succedeva in 


Letteratura italiana Einaudi 


i9 



G iovanni Verga -1 M al avoglia 


paese e per questo raccontavano che andava tutto il 
giorno in giro a piedi scalzi, a far la spia, col pretesto del 
suo fuso, che lo teneva sempre in aria perché non frul¬ 
lasse sui sassi. E Ila diceva sempre la verità come il santo 
evangelio, questo era il suo vizio, e perciò la gente che 
non amava sentirsela cantare, l'accusava di essere una 
lingua d'inferno, di quelle che lasciano la bava. - «Bocca 
amara sputa fiele»; ed ella ci aveva la bocca amara dav¬ 
vero per quella sua Barbara che non aveva potuto mari¬ 
tare, tanto era superba e sgarbata, e con tutto ciò voleva 
dargli il figlio di Vittorio Emanuele. 

- Bel pezzo, la M angiacarrubbe, seguitava, una sfac¬ 
ciata che si è fatto passare tutto il paese sotto la finestra 
«A donna alla finestra non far festa», e Vanni Pizzuto le 
portava in regalo i fichidindia rubati a massaro Filippo 
l'ortolano, e se li mangiavano insieme nella vigna, sotto 
il mandorlo, li aveva visti lei. - E Peppi N aso, il beccaio, 
dopo che gli spuntò la gelosia di compare M ariano Cin¬ 
ghialenta, il carrettiere, andava a buttarle dietro l'uscio 
tutte le corna delle bestie che macellava, sicché dicevano 
che andava a pettinarsi sotto la finestra della M angiacar¬ 
rubbe. 

Quel cuor contento della cugina Anna invece la pren¬ 
deva allegra. - Don G iammaria dice che fate peccato 
mortale a sparlar del prossimo! 

- D on G iammaria dovrebbe piuttosto far la predica a 
sua sorella donna Rosolina, rispose la Zuppidda, e non 
lasciarle far la ragazzetta con don Silvestro, quando pas¬ 
sa, e con don M ichele il brigadiere, che ci ha la rabbia 
del marito, con tutti quegli anni e quella carne che ci ha 
addosso, la poveraccia! 

- Alla volontà di Dio! concluse la cugina Anna. 
Q uando è morto mio marito, Rocco non era più alto di 
questa conocchia e le sue sorelline erano tutte minori di 
lui. Forse che mi son perduta d'animo per questo? Ai 
guai ci si fa il callo, e poi ci aiutan a lavorare. Le mie fi- 


Letteratura italiana Einaudi 


20 



G iovanni Verga -1 M alavoglia 


gliuole faranno come ho fatto io, e finché ci saranno le 
pietre al lavatoio avremo di che vivere. Guardate la 
N unziata, ora ella ha più giudizio di una vecchietta, e si 
aiuta a tirar su quei piccini che pare li abbia fatti lei. 

- E dove è la N unziata che non si vede ancora? do¬ 
mandò la Longa a un mucchio di monelli cenciosi, messi 
a piagnucolare sulla soglia della casuccia lì di faccia, i 
quali al sentir parlare della sorella alzarono gli strilli in 
coro. 

- L'ho vista che andava sulla sci ara a fare due fasci di 
ginestre, e c'era pure vostro figlio A lessi che l'accompa¬ 
gnava, rispose la cugina Anna. 

I bambini stettero a sentire, e poi si rimisero a pigola¬ 
re tutti in una volta, e il più grandicello, appollaiato su 
di un gran sasso, rispose dopo un pezzetto: 

- N on lo so dov'è. 

Le vicine avevano fatto come le lumache quando pio¬ 
ve, e lungo la straduccia non si udiva che un continuo 
chiacchierio da un uscio all'altro. Persino la finestra di 
compare Alfio Mosca, quello del carro dell'asino, era 
aperta, e ne usciva un gran fumo di ginestre. La M ena 
aveva lasciato il telaio e s'era affacciata al ballatoio an¬ 
eti'essa. 

-Oh! sant'Agata! esclamarono le vicine; e tutte le fa¬ 
cevano festa. 

- Che non ci pensate a maritar la vostra M ena? chie¬ 
deva sottovoce la Zuppidda a comare M aruzza. 0 ramai 
deve compire diciotto anni a Pasqua, lo so perché è nata 
l'anno del terremoto, come mia figlia Barbara. Chi vuol 
pigliarsi mia figlia Barbara, prima deve piacere a me. 

I n questo momento si udì un fruscio di frasche per la 
via, e arrivarono A lessi e la N unziata, che non si vedeva¬ 
no sotto i fasci di ginestre, tanto erano piccini. 

- 0 h! la N unziata! esclamarono le vicine. Che non 
avevi paura a quest'ora nella sciara? 

- C'ero anch'io, rispose A lessi. 


Letteratura italiana Einaudi 



G iovanni Verga -1 M al avoglia 


-Ho fatto tardi con comare Anna al lavatoio, e poi 
non ci avevo legna per il focolare. 

La ragazzina accese il lume, e si mise lesta lesta ad ap¬ 
parecchiare ogni cosa per la cena, mentre i suoi fratellini 
le andavano dietro per la stanzuccia, che pareva una 
chioccia coi suoi pulcini. Alessi s'era scaricato del suo 
fascio, e stava a guardare dall'uscio, serio serio, e colle 
mani nelle tasche. 

- 0 N unziata! le gridò M ena dal ballatoio; quando 
avrai messo la pentola a bollire, vieni un po' qua. 

N unziata lasciò A lessi a custodire il focolare, e corse 
ad appollaiarsi sul ballatoio, accanto alla sant'Agata, per 
godersi il suo riposo anche lei, colle mani in mano. 

- Compar Alfio M osca sta facendo cuocere le fave; 
osservò la N unziata dopo un po'. 

- Egli è come te, poveraccio! che non avete nessuno 
in casa che vi faccia trovare la minestra alla sera, quando 
tornate stanchi. 

- Sì, è vero, e sa pure cucire e si fa il bucato da sé, e si 
rattoppa le camicie - la N unziata sapeva ogni cosa che 
faceva il vicino Alfio, e conosceva la sua casa come la 
pianta della mano; - Adesso, diceva, va a prender la le¬ 
gna; ora sta governando il suo asino - e si vedeva il lume 
nel cortile, e sotto la tettoia. Sant'Agata rideva, e la 
N unziata diceva che per essere preciso come una donna 
a compare Alfio gli mancava soltanto la gonnella. 

- Così, conchiudeva Mena, quando si mariterà, sua 
moglie andrà attorno col carro dell'asino, e lui resterà in 
casa ad allevare i figliuoli. 

Le mamme, in crocchio nella strada, discorrevano an- 
ch'essedi Alfio Mosca, chefino la Vespa giurava di non 
averlo voluto per marito, diceva la Zuppidda, perché la 
Vespa aveva la sua brava chiusa, e se voleva maritarsi 
non prendeva uno il quale non possedeva altro che un 
carro da asino: «carro cataletto» dice il proverbio. Ella 
ha gettato gli occhi su di suo zio Campana di legno, la 
furbaccia! 


Letteratura italiana Einaudi 


22 



G iovanni Verga -1 M alavoglia 


Le ragazze fra di loro prendevano le parti di M osca, 
contro quella brutta Vespaccia; e la N unziata poi si sen¬ 
tiva il cuore gonfio dal disprezzo che gettavano su di 
compare Alfio, pel solo motivo che era povero, e non 
aveva nessuno al mondo, e tutto a un tratto disse a M e- 
na: - Se fossi grande io me lo piglierei, se me lo dessero. 

La M ena stava per dire anche lei qualche cosa; ma 
cambiò subito discorso. 

- Che ci vai tu alla città, per la festa dei M orti? 

-No, non ci vado perché non posso lasciar la casa so¬ 
la. 

- N oi ci andremo, se il negozio dei lupini va bene; 
l'ha detto il nonno. 

Poi ci pensò su, e soggiunse: 

- Compar Alfio ci suoleandareanchelui, avenderele 
sue noci. 

E tacquero entrambe, pensando alla festa dei M orti, 
dove compar Alfio andava a vendere le sue noci. 

- Lo zio Crocifisso, con quell'aria di Peppinino se la 
mette in tasca la Vespa! ripigliava la cugina Anna. 

- Questo vorrebbe lei! rispose di botto laZuppidda, 
la Vespa non vorrebbe altro, che se la mettesse in tasca! 
Ella gli è sempre per casa, come il gatto, col pretesto di 
portargli i buoni bocconi, e il vecchio non dice di no, 
tanto più che non gli costa nulla. Ella lo ingrassa come 
un maiale, quando gli si vuol fare la festa. Ve lo dico io, 
la Vespa vuole entrargli intasca! 

Ognuna diceva la sua dello zio Crocifisso, il quale 
piagnucolava sempre, e si lamentava come Cristo in 
mezzo ai ladroni, e intanto aveva denari a palate, che la 
Zuppidda, un giorno che il vecchio era malato, aveva vi¬ 
sta una cassa grande così sotto il letto. 

La Longa si sentiva sullo stomaco il debito delle qua- 
rant'onze dei lupini, e cambiò discorso, perché le orec¬ 
chie ci sentono anche al buio, e lo zio Crocifisso si udiva 
discorrere con don G iammaria, mentre passavano per la 


Letteratura italiana Einaudi 


23 



G iovanni Verga -1 M al avoglia 


piazza, lì vicino, tanto che la Zuppidda interruppe i vi¬ 
tuperi che stava dicendo di lui per salutarlo. 

Don Silvestro rideva come una gallina, e quel modo 
di ridere faceva montare la mosca al naso allo speziale, il 
quale per altro di pazienza non ne aveva mai avuta, e la 
lasciava agli asini e a quelli che non volevano fare la rivo¬ 
luzione un'altra volta. 

- G ià, voi non ne avete mai avuta, perché non sapre¬ 
ste dove metterla! gli gridava don G iammaria; e don 
Franco, ch'era piccino, ci si arrabbiava e accompagnava 
il prete con parolacce che si sentivano da un capo all'al¬ 
tro della piazza, allo scuro. Campana di legno, duro co¬ 
me un sasso, si stringeva nelle spalle, e badava ripetere 
che a lui non gliene importava, e attendeva ai fatti suoi. 
- Come se non fossero fatti vostri quelli della Confrater¬ 
nita della Buona M orte, che nessuno paga più un soldo! 
gli diceva don G iammaria. - La gente, quando si tratta 
di cavare i denari di tasca, diventa una manica di prote¬ 
stanti, peggio dello speziale, e vi lascia tenere la cassa 
della Confraternita per farvi ballare i sorci, che è una ve¬ 
ra porcheria! 

Don Franco dalla sua bottega sghignazzava alle loro 
spalle a voce alta, cercando d'imitare la risata di don Sil¬ 
vestro che faceva andare in bestia la gente. Malo spezia¬ 
le era della setta, e si sapeva; e don G iammaria gli grida¬ 
va dalla piazza: 

- I denari li trovereste, se si trattasse di scuole e di 
lampioni! 

Lo speziale stette zitto, perché si era affacciata sua 
moglie alla finestra; e lo zio Crocifisso, quando fu abba¬ 
stanza lontano da non temere che l'udisse don Silvestro 
il segretario, il quale si beccava anche quel po' di stipen¬ 
dio di maestro elementare: 

- A me non me ne importa - ripeteva - M a ai miei 
tempi non c'erano tanti lampioni, né tante scuole; non si 
faceva bere l'asino per forza, e si stava meglio. 


Letteratura italiana Einaudi 



G iovanni Verga -1 M alavoglia 


- A scuola non ci siete stato voi; eppure i vostri affari 
ve li sapete fare. 

- E il mio catechismo lo so, aggiunse lo zio Crocifisso 
per non restare in debito. 

N el calore della disputa don G iammaria aveva perso 
il battuto, sul quale avrebbe attraversato la piazza anche 
ad occhi chiusi, e stava per rompersi il collo, e lasciar 
scappare, D io perdoni, una parola grossa. 

- Almeno l'accendessero, i loro lumi! 

- AI giorno d'oggi bisogna badare ai fatti propri, con¬ 
chiuse lo zio Crocifisso. 

Don G iammaria andava tirandolo per la manica del 
giubbone per dire corna di questo e di quell'altro, in 
mezzo alla piazza, all'oscuro; del lumaio che rubava 
l'olio, di don Silvestro che chiudeva un occhio, e del sin¬ 
daco «G iufà», che si lasciava menare per il naso. M astro 
Cirino, ora che era impiegato del comune, faceva il sa¬ 
grestano come G iuda, che suonava l'angelus quando 
non aveva nulla da fare, e il vino per la messa lo compe¬ 
rava di quello che aveva bevuto sulla croce G esù Croci¬ 
fisso, ch'era un vero sacrilegio. Campana di legno diceva 
sempre di sì col capo per abitudine, sebbene non si ve¬ 
dessero in faccia, e don G iammaria, come li passava a 
rassegna ad uno ad uno diceva: - Costui è un ladro - 
quello è un birbante - quell'altro è un giacobino. - Lo 
sentite Piedipapera che sta discorrendo con padron M a- 
lavoglia e padron Cipolla? Un altro della setta, colui! un 
arruffapopolo, con quella gamba storta! - E quando lo 
vedeva arrancare per la piazza faceva il giro lungo, e lo 
seguiva con occhi sospettosi, per scovare cosa stesse 
macchinando con quell'andatura. - Q uello là ha il piede 
del diavolo! borbottava. - Lo zio Crocifisso si stringeva 
nelle spalle, e tornava a ripetere che egli era un galan¬ 
tuomo, e non voleva entrarci. Padron Cipolla, un altro 
sciocco, un pallone di vento colui! che si lasciava abbin¬ 
dolare da Piedipapera... ed anche padron 'N toni, ci sa- 


Letteratura italiana Einaudi 


25 



G iovanni Verga -1 M al avoglia 


rebbe cascato anche lui!... Bisogna aspettarsi tutto, al 
giorno d'oggi! 

- Chi è galantuomo bada ai fatti suoi, ripeteva lo zio 
Crocifisso. 

I nvece compare Tino, seduto come un presidente, su¬ 
gli scalini della chiesa, sputava sentenze: - Sentite a me; 
prima della rivoluzione era tutt'altra cosa. Adesso i pesci 
sono maliziati, ve lo dico io! 

- N o; le acciughe sentono il grecale ventiquattr'ore 
prima di arrivare, riprendeva padron 'N toni; è sempre 
stato così; l'acciuga è un pesce che ha più giudizio del 
tonno. 0 ra di là del Capo dei M ulini, li scopano dal ma¬ 
re tutti in una volta, colle reti fitte. 

- Ve lo dico io cos'è! ripigliò compare Fortunato. So¬ 
no quei maledetti vapori che vanno e vengono, e batto¬ 
no l'acqua colle loro ruote. Cosa volete, i pesci si spa¬ 
ventano e non si fanno più vedere. E eco cos'è. 

II figlio della Locca stava ad ascoltare a bocca aperta, 
esi grattava il capo. - Bravo! disse poi. Così pesci non se 
ne troverebbero più nemmeno a Siracusa né a M essina, 
dove vanno i vapori. I nvece li portano di là a quintali 
colla ferrovia. 

- Insomma sbrigatevela voi! esclamò allora padron 
Cipolla indispettito, io me ne lavo le mani, e non me ne 
importa un fico, giacché ci ho le mie chiuse e le mie vi¬ 
gne che mi danno il pane. 

E Piedipapera assestò uno scapaccione al figlio della 
Locca, per insegnargli l'educazione. - Bestia! quando 
parlano i più vecchi di te sta zitto. 

Il ragazzaccio allora se ne andò strillando e dandosi 
dei pugni nella testa, che tutti lo pigliavano per minchio¬ 
ne perché era figlio della Locca. E padron 'N toni col na¬ 
so in aria, osservò: - Se il maestrale non si mette prima 
della mezzanotte, la Provvidenza avrà tempo di girare il 
Capo. 

Dall'alto del campanile caddero lenti lenti dei rintoc¬ 
chi sonori. - U n'ora di notte! osservò padron Cipolla. 


- Letteratura italiana Einaudi 



G iovanni Verga -1 M alavoglia 


Padron 'N toni si fece la croce e rispose: 

- Pace ai vivi e riposo ai morti. 

- Don G iammaria ha i vermicelli fritti per la cena sta¬ 
sera: osservò Piedipapera fiutando verso le finestre della 
parrocchia. 

D on G iammaria, passando lì vicino per andare a casa, 
salutò anche Piedipapera, perché ai tempi che corrono 
bisogna tenersi amici quelle buone lane; e compare Ti¬ 
no, che aveva tuttora l'acquolina in bocca, gli gridò die¬ 
tro: 

- Eh! vermicelli fritti stasera, don Giammaria! 

- Lo sentite! anche quello che mangio! borbottava 
don G iammaria fra i denti: fanno anche la spia ai servi 
di Dio per contar loro i bocconi! Tutto in odio alla chie¬ 
sa! - e incontrandosi naso a naso con don M ichele, il 
brigadiere delle guardie doganali, il quale andava attor¬ 
no colla pistola sullo stomaco, e i calzoni dentro gli sti¬ 
vali, in cerca di contrabbandieri: - A questi altri non 
glielo fanno il conto di quel che mangiano. 

- Questi qui mi piacciono! rispondeva Campana di 
legno: questi qui che stanno a guardia della roba dei ga¬ 
lantuomini mi piacciono! 

- Se gli dessero l'imbeccata sarebbe della setta anche 
lui! diceva fra di sé don G iammaria picchiando all'uscio 
di casa. Tutti una manica di ladri! e continuò a borbot¬ 
tare, col picchiatoio in mano, seguendo con occhio so¬ 
spettoso i passi del brigadiere che si dileguavano nel 
buio, verso l'osteria, e rimuginando perché andasse a 
guardarli dalla parte dell'osteria gl'interessi dei galan¬ 
tuomini colui! 

Però compareTino lo sapeva perché don M ichele an¬ 
dasse a guardare gl'interessi dei galantuomini dalla parte 
dell'osteria, ché ci aveva perso delle notti a stare in ag¬ 
guato dietro l'olmo lì vicino per scoprirlo: e soleva dire: 

- Ci va per confabulare di nascosto con lo zio Santo¬ 
ro, il padre della Santuzza. Q uelli che mangiano il pane 


Letteratura italiana Einaudi 


27 



G iovanni Verga -1 M al avoglia 


del re devono tutti far gli sbirri, e sapere i fatti di ognu¬ 
no a T rezza e dappertutto, e lo zio Santoro, così cieco 
com'è, che sembra un pipistrello al sole, sulla porta 
dell'osteria, sa tutto quello che succede in paese, e po¬ 
trebbe chiamarci per nome ad uno ad uno soltanto a 
sentirci camminare. Ei non ci sente solo quando massa¬ 
ro Filippo va a recitare il rosario colla Santuzza, ed è un 
tesoro per fare la guardia, meglio di come se gli avessero 
messo un fazzoletto sugli occhi. 

M aruzza udendo suonare un'ora di notte era rientrata 
in casa lesta lesta, per stendere la tovaglia sul deschetto; 
le comari a poco a poco si erano diradate, e come il pae¬ 
se stesso andava addormentandosi, si udiva il mare che 
russava lì vicino, in fondo alla straduccia, e ogni tanto 
sbuffava, come uno che si volti e rivolti pel letto. Soltan¬ 
to laggiù all'osteria, dove si vedeva il lumicino rosso, 
continuava il baccano, e si udiva il vociare di Rocco Spa- 
tu il quale faceva festa tutti i giorni. 

- Compare Rocco ha il cuore contento, disse dopo un 
pezzetto dalla sua finestra Alfio M osca, che pareva non 
ci fosse più nessuno. 

-Oh siete ancora là, compare A Ifio! rispose M ena, la 
quale era rimasta sul ballatoio ad aspettare il nonno. 

- Sì, sono qua, comare M ena; sto qua a mangiarmi la 
minestra; perché quando vi vedo tutti a tavola, col lume, 
mi pare di non esser tanto solo, che va via anche l'appe¬ 
tito. 

- N on ce l'avete il cuore contento voi? 

- E hi ci vogliono tante cose per avere il cuore conten¬ 
to! 

M ena non rispose nulla, e dopo un altro po' di silen¬ 
zio compare Alfio soggiunse: 

- D omani vado alla città per un carico di sale. 

- Che ci andate poi per i M orti? domandò M ena. 

- Dio lo sa, quest'anno quelle quattro noci son tutte 
fradicie. 


Letteratura italiana Einaudi 



G iovanni Verga -1 M alavoglia 


- Compare Alfio ci va per cercarsi la moglie alla città, 
rispose la N unziata dall'uscio dirimpetto. 

- C he è vero? domandò M ena. 

- Eh, comare Mena, se non dovessi far altro, al mio 
paese ce n'è delle ragazze come dico io, senza andare a 
cercarle lontano. 

- Guardate quante stelle che ammiccano lassù! rispo¬ 
se M ena dopo un pezzetto. E i dicono che sono le anime 
del Purgatorio che se ne vanno in Paradiso. 

- Sentite, le disse Alfio dopo che ebbe guardate le 
stelle anche lui; voi che siete sant'Agata, sevi sognate un 
terno buono, ditelo a me, che ci giuocherò la camicia, e 
allora potrò pensarci a prender moglie... 

- Buona sera! rispose M ena. 

Le stelle ammiccavano più forte, quasi s'accendesse¬ 
ro, e i tre re scintillavano sui fariglioni colle braccia in 
croce, come Sant'Andrea. Il mare russava in fondo alla 
stradicciuola, adagio adagio, e a lunghi intervalli si udiva 
il rumore di qualche carro che passava nel buio, sobbal¬ 
zando sui sassi, e andava pel mondo il quale è tanto 
grande che se uno potesse camminare e camminare sem¬ 
pre, giorno e notte, non arriverebbe mai, e c'era pure 
della gente che andava pel mondo a quell'ora, e non sa¬ 
peva nulla di compar A Ifio, né della Provvidenza che era 
in mare, né della festa dei M orti; - così pensava M ena 
sul ballatoio aspettando il nonno. 

Il nonno s'affacciò ancora due o tre volte sul balla¬ 
toio, prima di chiudere l'uscio, a guardare le stelle che 
luccicavano più del dovere, e poi borbottò: - «Mare 
amaro!». 

Rocco Spatu si sgolava sulla porta dell'osteria davanti 
al lumicino. - «Chi ha il cuor contento sempre canta» 
conchiuse padron 'N toni. 


Letteratura italiana Einaudi 


29 



G iovanni Verga -1 M al avoglia 


CAPITOLO 3 


Dopo la mezzanotte il vento s'era messo a fare il dia¬ 
volo, come se sul tetto ci fossero tutti i gatti del paese, e 
a scuotere le imposte. Il mare si udiva muggire attorno 
ai fariglioni che pareva ci fossero riuniti i buoi della fiera 
di sant'Alfio, e il giorno era apparso nero peggio 
dell'anima di G iuda. I nsomma una brutta domenica di 
settembre, di quel settembre traditore che vi lascia an¬ 
dare un colpo di mare fra capo e collo, come una 
schioppettata fra i fichidindia. Le barche del villaggio 
erano tirate sulla spiaggia, e bene ammarrate alle grosse 
pietre sotto il lavatoio; perciò i monelli si divertivano a 
vociare e fischiare quando si vedeva passare in lontanan¬ 
za qualche vela sbrindellata, in mezzo al vento e alla 
nebbia, che pareva ci avesse il diavolo in poppa; le don¬ 
ne invece si facevano la croce, quasi vedessero cogli oc¬ 
chi la povera gente che vi era dentro. 

M aruzza la Longa non diceva nulla, com'era giusto, 
ma non poteva star ferma un momento, e andava sem¬ 
pre di qua e di là, per la casa e pel cortile, che pareva 
una gallina quando sta per far l'uovo. G li uomini erano 
all'osteria, e nella bottega di Pizzuto, o sotto la tettoia 
del beccaio, a veder piovere, col naso in aria. Sulla riva 
c'era soltanto padron 'N toni, per quel carico di lupini 
che vi aveva in mare colla Provvidenza e suo figlio Ba¬ 
stianazzo per giunta, e il figlio della Locca, il quale non 
aveva nulla da perdere lui, e in mare non ci aveva altro 
che suo fratello M enico, nella barca dei lupini. Padron 
Fortunato Cipolla, mentre gli facevano la barba, nella 
bottega di Pizzuto, diceva che non avrebbe dato due 
baiocchi di Bastianazzo e di Menico della Locca, colla 
Provvidenza e il carico dei lupini. 

- Adesso tutti vogliono fare i negozianti, per arricchi¬ 
re! diceva stringendosi nelle spalle; e poi quando hanno 
perso la mula vanno cercando la cavezza. 


- Letteratura italiana Einaudi 


30 



G iovanni Verga -1 M alavoglia 


N ella bottega di suor M ariangela la Santuzza c'era 
folla: quell'ubbriacone di Rocco Spatu, il quale vociava 
e sputava per dieci; compare Tino Piedipapera, mastro 
Turi Zuppiddu, compare M angiacarrubbe, don M ichele 
il brigadiere delle guardie doganali, coi calzoni dentro 
gli stivali, e la pistola appesa sul ventre, quasi dovesse 
andare a caccia di contrabbandieri con quel tempaccio, 
e compare M ariano Cinghialenta. Quell'elefante di ma¬ 
stro Turi Zuppiddu andava distribuendo per ischerzo 
agli amici dei pugni che avrebbero accoppato un bue, 
come se ci avesse ancora in mano la malabestia di calafa¬ 
to, e allora compare Cinghialenta si metteva a gridare e 
bestemmiare, per far vedere che era uomo di fegato e 
carrettiere. 

Lo zio Santoro, raggomitolato sotto quel po' di tet¬ 
toia, davanti all'uscio, aspettava colla mano stesa che 
passasse qualcheduno per chiedere la carità. - Tra tutte 
e due, padre e figlia, disse compare Turi Zuppiddu, de¬ 
vono buscarne dei bei soldi, con una giornata come que¬ 
sta, e tanta gente che viene all'osteria. 

- Bastianazzo Malavoglia sta peggio di lui, a 
quest'ora, rispose Piedipapera, e mastro Cirino ha un 
bel suonare la messa; ma i M alavoglia non ci vanno oggi 
in chiesa; sono in collera con Domeneddio, per quel ca¬ 
rico di lupini che ci hanno in mare. 

11 vento faceva volare le gonnelle e le foglie secche, 
sicché Vanni Pizzuto col rasoio in aria, teneva pel naso 
quelli a cui faceva la barba, per voltarsi a guardare chi 
passava, e si metteva il pugno sul fianco, coi capelli ar¬ 
ricciati e lustri come la seta; e lo speziale se ne stava 
sull'uscio della sua bottega, sotto quel cappellaccio che 
sembrava avesse il paracqua in testa, fingendo aver di¬ 
scorsi grossi con don Silvestro il segretario, perché sua 
moglie non lo mandasse in chiesa per forza; e rideva del 
sotterfugio, fra i peli della barbona, ammiccando alle ra¬ 
gazze che sgambettavano nelle pozzanghere. 


Letteratura italiana Einaudi 


3i 



G iovanni Verga -1 M al avoglia 


- Oggi, andava dicendo Piedipapera, padron 'Ntoni 
vuol fare il protestante come don Franco lo speziale. 

- Se fai di voltarti per guardare quello sfacciato di 
don Silvestro, ti dò un ceffone qui dove siamo; borbot¬ 
tava la Zuppidda colla figliuola, mentre attraversavano 
la piazza. - Q uello lì non mi piace. 

La Santuzza, all'ultimo tocco di campana, aveva affi¬ 
data l'osteria a suo padre, e se n'era andata in chiesa, ti¬ 
randosi dietro gli avventori. Lo zio Santoro, poveretto, 
era cieco, e non faceva peccato se non andava a messa; 
così non perdevano tempo all'osteria, e dall'uscio pote¬ 
va tener d'occhio il banco, sebbene non ci vedesse, ché 
gli avventori li conosceva tutti ad uno ad uno soltanto 
al sentirli camminare, quando venivano a bere un bic¬ 
chiere. 

- Le calze della Santuzza, osservava Piedipapera, 
mentre ella camminava sulla punta delle scarpette, come 
una gattina - le calze della Santuzza, acqua o vento, non 
le ha viste altri che massaro F ilippo l'ortolano; questa è 
la verità. 

- Ci sono i diavoli per aria! diceva la Santuzza facen¬ 
dosi la croce coll'acqua santa. - U na giornata da far pec¬ 
cati! 

La Zuppidda, lì vicino, abburattava avemarie, seduta 
sulle calcagna, e saettava occhiatacce di qua e di là, che 
pareva ce l'avesse con tutto il paese, e a quelli che vole¬ 
vano sentirla ripeteva: - Comare la Longa non ci viene 
in chiesa, eppure ci ha il marito in mare con questo tem¬ 
paccio! Poi non bisogna stare a cercare perché il Signo¬ 
re ci castiga! - Persino la madre di M enico stava in chie¬ 
sa, sebbene non sapesse far altro che veder volare le 
mosche! 

- Bisogna pregare anche pei peccatori; rispondeva la 
Santuzza; le anime buone ci sono per questo. 

- Sì, come se ne sta pregando la M angiacarrubbe, col 
naso dentro la mantellina, e D io sa che peccatacci fa fare 
ai giovanotti! 


Letteratura italiana Einaudi 


32 



G iovanni Verga -1 M alavoglia 


La Santuzza scuoteva il capo, e diceva che mentre si è 
in chiesa non bisogna sparlare del prossimo - «Chi fa 
l'oste deve far buon viso a tutti», rispose la Zuppidda, e 
poi all'orecchio della Vespa: - La Santuzza non vorreb¬ 
be si dicesse che vende l'acqua per vino; ma farebbe me¬ 
glio a non tenere in peccato mortale massaro Filippo 
l'ortolano, che ha moglie e figliuoli. 

- Per me, rispose la Vespa, gliel'ho detto a don G iam- 
maria, che non voglio più starci fra le Figlie di M aria se 
ci lasciano la Santuzza per superiora. 

- Allora vuol dire che l'avete trovato il marito? rispo¬ 
se la Zuppidda. 

- lo non l'ho trovato il marito, saltò su la Vespa con 
tanto di pungiglione. I o non sono come quelle che si ti¬ 
rano dietro gli uomini anche in chiesa, colle scarpe ver¬ 
niciate, e quelli altri colla pancia grossa. 

Q uello della pancia grossa era Brasi, il figlio di pa- 
dron Cipolla, il quale era il cucco delle mamme e delle 
ragazze, perché possedeva vigne ed oliveti. 

- Va a vedere se la paranza è beneammarrata; gli dis¬ 
se suo padre facendosi la croce. 

Ciascuno non poteva a meno di pensare che quell'ac¬ 
qua e quel vento erano tutt'oro per i Cipolla; così vanno 
le cose di questo mondo, che i Cipolla, adesso che ave¬ 
vano la paranza bene ammarrata, si fregavano le mani 
vedendo la burrasca; mentre i Malavoglia diventavano 
bianchi e si strappavano i capelli, per quel carico di lupi¬ 
ni che avevano preso a credenza dallo zio Crocifisso 
Campana di legno. 

- Volete che ve la dica? saltò su la Vespa; la vera di¬ 
sgrazia è toccata allo zio Crocifisso che ha dato i lupini a 
credenza. «Chi fa credenza senza pegno, perde l'amico, 
la roba e l'ingegno». 

Lo zio Crocifisso se ne stava ginocchioni a piè dell'al¬ 
tare dell'Addolorata, con tanto di rosario in mano, e in¬ 
tuonava le strofette con una voce di naso che avrebbe 


Letteratura italiana Einaudi 


33 



G iovanni Verga -1 M al avoglia 


toccato il cuore a satanasso in persona. Fra un'avemaria 
e l'altra si parlava del negozio dei lupini, e della Provvi¬ 
denza che era in mare, e della Longa che rimaneva con 
cinque figliuoli. - Al giorno d'oggi, disse padron Cipol¬ 
la, stringendosi nelle spalle, nessuno è contento del suo 
stato e vuol pigliare il cielo a pugni. 

- 11 fatto è, conchiuse compare Zuppiddu, che sarà 
una brutta giornata pei M alavoglia. 

- Per me, aggiunse Piedipapera, non vorrei trovarmi 
nella camicia di compare Bastianazzo. 

La sera scese triste e fredda; di tanto in tanto soffiava 
un buffo di tramontana, e faceva piovere una spruzzati¬ 
na d'acqua fina e cheta: una di quelle sere in cui, quan¬ 
do si ha la barca al sicuro, colla pancia all'asciutto sulla 
sabbia, si gode a vedersi fumare la pentola dinanzi, col 
marmocchio fra le gambe, e sentire le ciabatte della don¬ 
na per la casa, dietro le spalle. I fannulloni preferivano 
godersi all'osteria quella domenica che prometteva di 
durare anche il lunedì, e fin gli stipiti erano allegri della 
fiamma del focolare, tanto che lo zio Santoro, messo lì 
fuori colla mano stesa e il mento sui ginocchi, s'era tira¬ 
to un po' in qua, per scaldarsi la schiena anche lui. 

- E' sta meglio di compare Bastianazzo, a quest'ora! 
ripeteva Rocco Spatu, accendendo la pipa sull'uscio. 

E senza pensarci altro mise mano al taschino, e si la¬ 
sciò andare a fare due centesimi di limosina. 

- Tu ci perdi la tua limosina a ringraziare D io che sei 
al sicuro, gli disse Piedipapera: per te non c'è pericolo 
che abbi a fare la fine di compare Bastianazzo. 

Tutti si misero a ridere della barzelletta, e poi stettero 
a guardare dall'uscio il mare nero come la sciara, senza 
dir altro. 

- Padron 'N toni è andato tutto il giorno di qua e di 
là, come avesse il male della tarantola, e lo speziale gli 
domandava se faceva la cura del ferro, o andasse a spas¬ 
so con quel tempaccio, e gli diceva pure: - Bella Provvi- 


Letteratura italiana Einaudi 



G iovanni Verga -1 M alavoglia 


denza, eh! padron 'N toni ! M a lo speziale è protestante 
ed ebreo, ognuno lo sapeva. 

Il figlio della Locca, che era lì fuori colle mani in tasca 
perché non ci aveva un soldo, disse anche lui: 

- Lo zio Crocifisso è andato a cercare padron 'N toni 
con Piedipapera, per fargli confessare davanti a testimo¬ 
ni che i lupini glieli aveva dati a credenza. 

- Vuol dire che anche lui li vede in pericolo colla 
Provvidenza. 

- Colla Provvidenza c'è andato anche mio fratello M e- 
nico, insieme a compare Bastianazzo. 

- Bravo! questo dicevamo, che se non torna tuo fra¬ 
tello M enico tu resti il barone della casa. 

- C'è andato perché lo zio Crocifisso voleva pagargli 
la mezza giornata anche a lui, quando lo mandava colla 
paranza, ei M alavoglia invece gliela pagavano intiera; ri¬ 
spose il figlio della Locca senza capir nulla; e come gli 
altri sghignazzavano rimase a bocca aperta. 

Sull'imbrunire comare M aruzza coi suoi figlioletti era 
andata ad aspettare sulla sciara, d'onde si scopriva un 
bel pezzo di mare, e udendolo urlare a quel modo trasa¬ 
liva e si grattava il capo senza dir nulla. La piccina pian¬ 
geva, e quei poveretti, dimenticati sulla sciara, a 
quell'ora, parevano le anime del purgatorio. Il piangere 
della bambina le faceva male allo stomaco, alla povera 
donna, le sembrava quasi un malaugurio; non sapeva 
che inventare per tranquillarla, e le cantava le canzonet¬ 
te colla voce tremola che sapeva di lagrime anche essa. 

Le comari, mentre tornavano dall'osteria coN’orcioli- 
no dell'olio, o col fiaschetta del vino, si fermavano a ba¬ 
rattare qualche parola con la Longa senza aver l'aria di 
nulla, e qualche amico di suo marito Bastianazzo, com¬ 
par Cipolla, per esempio, o compare M angiacarrubbe, 
passando dalla sciara per dare un'occhiata verso il mare, 
e vedere di che umore si addormentasse il vecchio bron¬ 
tolone, andavano adomandareacomarelaLongadi suo 


Letteratura italiana Einaudi 


35 



G iovanni Verga -1 M al avoglia 


marito, e stavano un tantino a farle compagnia, fuman¬ 
dole in silenzio la pipa sotto il naso, o parlando sottovo¬ 
ce fra di loro. La poveretta, sgomenta da quelle attenzio¬ 
ni insolite, li guardava in faccia sbigottita, e si stringeva 
al petto la bimba, come se volessero rubargliela. Final¬ 
mente il più duro o il più compassionevole la prese per 
un braccio e la condusse a casa. E Ila si lasciava condur¬ 
re, e badava a ripetere: - Oh! Vergine M aria! Oh! Ver¬ 
gine M aria! - I figliuoli la seguivano aggrappandosi alla 
gonnella, quasi avessero paura che rubassero qualcosa 
anche a loro. M entre passavano dinanzi all'osteria, tutti 
gli avventori si affacciarono sulla porta, in mezzo al gran 
fumo, e tacquero per vederla passare come fosse già una 
cosa curiosa. 

- Requiem eternam, biascicava sottovoce lo zio San¬ 
toro, quel povero Bastianazzo mi faceva sempre la ca¬ 
rità, quando padron 'N toni gli lasciava qualche soldo in 
tasca. 

La poveretta che non sapeva di essere vedova, balbet¬ 
tava: -Oh! VergineMaria! Oh! VergineMaria! 

D inanzi al ballatoio della sua casa c'era un gruppo di 
vicine che l'aspettavano, e cicalavano a voce bassa fra di 
loro. Come la videro da lontano, comare Piedipapera e 
la cugina Anna le vennero incontro, colle mani sul ven¬ 
tre, senza dir nulla. A Mora ella si cacciò le unghie nei ca¬ 
pelli con uno strido disperato e corse a rintanarsi in ca¬ 
sa. 

- Che disgrazia! dicevano sulla via. E la barca era ca¬ 
rica! Più di quarant'onzedi lupini! 


- Letteratura italiana Einaudi 



G iovanni Verga -1 M alavoglia 


CAPITOLO 4 


11 peggio era che i lupini li avevano presi a credenza, e 
lo zio Crocifisso non si contentava di «buone parole e 
mele fradicie», per questo lo chiamavano Campana di 
legno, perché non ci sentiva di quell'orecchio, quando 
lo volevano pagare con delle chiacchiere, e' diceva che 
«alla credenza ci si pensa». Egli era un buon diavolac¬ 
cio, e viveva imprestando agli amici, non faceva altro 
mestiere, che per questo stava in piazza tutto il giorno, 
colle mani nelle tasche, o addossato al muro della chie¬ 
sa, con quel giubbone tutto lacero che non gli avreste 
dato un baiocco; ma aveva denari sin che ne volevano, e 
se qualcheduno andava a chiedergli dodici tari glieli 
prestava subito, col pegno, perché «chi fa credenza sen¬ 
za pegno, perde l'amico, la roba e l'ingegno» a patto di 
averli restituiti la domenica, d'argento e colle colonne, 
che ci era un carlino dippiù, com'era giusto, perché 
«coll'interesse non c'è amicizia». Comprava anche la pe¬ 
sca tutta in una volta, con ribasso, e quando il povero 
diavolo che l'aveva fatta aveva bisogno subito di denari, 
ma dovevano pesargliela colle sue bilancie, le quali era¬ 
no false come G iuda, dicevano quelli che non erano mai 
contenti, ed hanno un braccio lungo e l'altro corto, co¬ 
me san Francesco; e anticipava anche la spesa per la 
ciurma, se volevano, e prendeva soltanto il denaro anti¬ 
cipato, e un rotolo di pane a testa, e mezzo quartuccio di 
vino, e non voleva altro, ché era cristiano e di quel che 
faceva in questo mondo avrebbe dovuto dar conto a 
D io. I nsomma era la provvidenza per quelli che erano in 
angustie, e aveva anche inventato cento modi di render 
servigio al prossimo, e senza essere uomo di mare aveva 
barche, e attrezzi, e ogni cosa, per quelli che non ne ave¬ 
vano, e li prestava, contentandosi di prendere un terzo 
della pesca, più la parte della barca, che contava come 


Letteratura italiana Einaudi 


37 



G iovanni Verga -1 M al avoglia 


un uomo della ciurma, e quella degli attrezzi, se voleva¬ 
no prestati anche gli attrezzi, e finiva che la barca si 
mangiava tutto il guadagno, tanto che la chiamavano la 
barca del diavolo - e quando gli dicevano perché non ci 
andasse lui a rischiare la pelle come tutti gli altri, che si 
pappava il meglio della pesca senza pericolo, risponde¬ 
va: - Bravo! e se in mare mi capita una disgrazia, Dio li¬ 
beri, che ci lascio le ossa, chi me li fa gli affari miei? - 
Egli badava agli affari suoi, ed avrebbe prestato anche la 
camicia: ma poi voleva esser pagato, senza tanti cristi; ed 
era inutile stargli a contare ragioni, perché era sordo, e 
per di più era scarso di cervello, e non sapeva dir altro 
che «Quel che è di patto non è d'inganno», oppure «Al 
giorno che promise si conosce il buon pagatore». 

Ora i suoi nemici gli ridevano sotto il naso, a motivo 
di quei lupini che se l'era mangiati il diavolo; e gli tocca¬ 
va anche recitare il deprofundis per l'anima di Bastianaz¬ 
zo, quando si facevano le esequie, insieme con gli altri 
confratelli della Buona M orte, colla testa nel sacco. 

I vetri della chiesetta scintillavano, e il mare era liscio 
e lucente, talché non pareva più quello che gli aveva ru¬ 
bato il marito alla Longa; perciò i confratelli avevano 
fretta di spicciarsi, e di andarsene ognuno pei propri af¬ 
fari, ora che il tempo s'era rimesso al buono. 

Stavolta i Malavoglia erano là, seduti sulle calcagna, 
davanti al cataletto, e lavavano il pavimento dal gran 
piangere, come se il morto fosse davvero fra quelle quat¬ 
tro tavole, coi suoi lupini al collo, che lo zio Crocifisso 
gli aveva dati a credenza, perché aveva sempre conosciu¬ 
to padron 'N toni per galantuomo; ma se volevano truf¬ 
fargli la sua roba, col pretesto che Bastianazzo s'era an¬ 
negato, la truffavano a Cristo, com'è vero Dio! ché 
quello era un credito sacrosanto come l'ostia consacrata, 
e quelle cinquecento lire ei l'appendeva ai piedi di G esù 
crocifisso; ma santo diavolone! padron 'N toni sarebbe 
andato in galera! La legge c'era anche a Trezza! 


Letteratura italiana Einaudi 



G iovanni Verga -1 M alavoglia 


I ntanto don G iammaria buttava in fretta quattro col¬ 
pi d'aspersorio sul cataletto, e mastro Cirino cominciava 
ad andare attorno per spegnere i lumi colla canna. I con¬ 
fratelli si affrettavano a scavalcare i banchi colle braccia 
in aria, per cavarsi il cappuccio, e lo zio Crocifisso andò 
a dare una presa di tabacco a padron 'N toni, per fargli 
animo, che infine quando uno è galantuomo lascia buon 
nome e si guadagna il paradiso, - questo aveva detto a 
coloro che gli domandavano dei suoi lupini: - Coi M ala- 
voglia sto tranquillo perché son galantuomini e non vor¬ 
ranno lasciar compare Bastianazzo a casa del diavolo; 
padron 'N toni poteva vedere coi suoi propri occhi se si 
erano fatte le cose senza risparmio, in onore del morto; e 
tanto costava la messa, tanto i ceri, e tanto il mortorio; - 
ei faceva il conto sulle grosse dita ficcate nei guanti di 
cotone, e i ragazzi guardavano a bocca aperta tutte quel¬ 
le cose che costavano caro, ed erano lì pel babbo: il cata¬ 
letto, i ceri, i fiori di carta; e la bambina, vedendo la lu¬ 
minaria, e udendo suonar l'organo, si mise a gallonare. 

La casa del nespolo era piena di gente; e il proverbio 
dice: «triste quella casa dove ci è la visita pel marito'.» 
0 gnuno che passava, al vedere sull'uscio quei piccoli 
M alavoglia col viso sudicio e le mani nelle tasche, scrol¬ 
lava il capo e diceva: 

- Povera comare M aruzza! ora cominciano i guai per 
la sua casa! 

G li amici portavano qualche cosa, com'è l'uso, pasta, 
ova, vino eogni ben di Dio, checi avrebbe voluto il cuor 
contento per mangiarsi tutto, e perfino compar Alfio 
M osca era venuto con una gallina per mano. - Prendete 
queste qua, gnà M ena, diceva, che avrei voluto trovar- 
mici io al posto di vostro padre, vi giuro. Almeno non 
avrei fatto danno a nessuno, e nessuno avrebbe pianto. 

La M ena, appoggiata alla porta della cucina, colla fac¬ 
cia nel grembiale, si sentiva il cuore che gli sbatteva e gli 
voleva scappare dal petto, come quelle povere bestie che 


Letteratura italiana Einaudi 


39 



G iovanni Verga -1 M al avoglia 


teneva in mano. La dote di Sant'Agata se n'era andata 
colla Provvidenza, e quelli che erano a visita nella casa 
del nespolo, pensavano che lo zio Crocifisso ci avrebbe 
messo le unghie addosso. 

Alcuni se ne stavano appollaiati sulle scranne, e ripar¬ 
tivano senza aver aperto bocca, da veri baccalà che era¬ 
no; ma chi sapeva dir quattro parole, cercava di tenere 
uno scampolo di conversazione, per scacciare la malin¬ 
conia, e distrarre un po' quei poveri Malavoglia i quali 
piangevano da due giorni come fontane. Compare Ci¬ 
polla raccontava che sulle acciughe c'era un aumento di 
due tari per barile, questo poteva interessargli a padron 
‘N toni, se ci aveva ancora delle acciughe da vendere; lui 
a buon conto se n'era riserbati un centinaio di barili; e 
parlavano pure di compare Bastianazzo, buon'anima, 
che nessuno se lo sarebbe aspettato, un uomo nel fiore 
dell'età, e che crepava di salute, poveretto! 

C'era pure il sindaco, mastro Croce C al là «Baco da 
seta» detto anche Giufà, col segretario don Silvestro, e 
se ne stava col naso in aria, talché la gente diceva che 
stava a fiutare il vento per sapere da che parte voltarsi, e 
guardava ora questo ed ora quello che parlava, come se 
cercasse la foglia davvero, e volesse mangiarsi le parole, 
e quando vedeva ridere il segretario, rideva anche lui. 

Don Silvestro per far ridere un po' tirò il discorso sul¬ 
la tassa di successione di compar Bastianazzo, e ci ficcò 
così una barzelletta che aveva raccolta dal suo avvocato, 
e gli era piaciuta tanto, quando gliel'avevano spiegata 
bene, che non mancava di farla cascare nel discorso 
ogniqualvolta si trovava a visita da morto. 

- Almeno avete il piacere di essere parenti di Vittorio 
Emanuele, giacché dovete dar la sua parte anche a lui! 

E tutti si tenevano la pancia dalle risate, ché il prover¬ 
bio dice: «N é visita di morto senza riso, né sposalizio 
senza pianto». 

La moglie dello speziale torceva il muso a quegli 


Letteratura italiana Einaudi 



G iovanni Verga -1 M alavoglia 


schiamazzi, e stava coi guanti sulla pancia, e la faccia 
lunga, come si usa in città per quelle circostanze, che so¬ 
lo a guardarla la gente ammutoliva, quasi ci fosse il mor¬ 
to lì davanti, e per questo la chiamavano la Signora. 

Don Silvestro faceva il gallo colle donne, e si muoveva 
ogni momento col pretesto di offrire le scranne ai nuovi 
arrivati, per far scricchiolare le sue scarpe verniciate. - 
Li dovrebbero abbruciare, tutti quelli delle tasse! bron¬ 
tolava comare Zuppidda, gialla come se avesse mangiato 
dei limoni, e glielo diceva in faccia a don Silvestro, quasi 
ei fosse quello delle tasse. Ella lo sapeva benissimo quel¬ 
lo che volevano certi mangiacarte che non avevano calze 
sotto gli stivali inverniciati, e cercavano di ficcarsi in ca¬ 
sa della gente per papparsi la dote e la figliuola: «Bella, 
non voglio te, voglio i tuoi soldi». Per questo aveva la¬ 
sciata a casa sua figlia Barbara. - Q uelle facce lì non mi 
piacciono. 

- A chi lo dite! esclamò padron Cipolla; a me mi scor¬ 
ticano vivo come san Bartolomeo. 

- Benedetto Dio! esclamò mastroTuri Zuppiddu, mi¬ 
nacciando col pugno che pareva la malabestia del suo 
mestiere. Va a finire brutta, va a finire, con questi italia¬ 
ni! 

- Voi state zitto! gli diede sulla voce comare Venera, 
che non sapete nulla. 

- I o dico quel che hai detto tu, che ci levano la cami¬ 
cia di dosso, ci levano! borbottò compare Turi, mogio 
mogio. 

Allora Piedipapera, per tagliar corto, disse piano a 
padron Cipolla: - Dovreste pigliacela voi, comare Bar¬ 
bara, per consolarvi; così la mamma e la figliuola non si 
darebbero più l'anima al diavolo. 

- È una vera porcheria! esclamava donna Rosolina, la 
sorella del curato, rossa come un tacchino, e facendosi 
vento col fazzoletto; e se la prendeva con G aribaldi che 
metteva le tasse, e al giorno d'oggi non si poteva più vi- 


Letteratura italiana Einaudi 



G iovanni Verga -1 M al avoglia 


vere, e nessuno si maritava più. - 0 a donna Rosolina 
cosa gliene importa oramai? susurrava Piedipapera. 
Donna Rosolina intanto raccontava a don Silvestro le 
grosse faccende che ci aveva per le mani: dieci canne di 
ordito sul telaio, i legumi da seccare per l'inverno, la 
conserva dei pomidoro da fare, che lei ci aveva un segre¬ 
to tutto suo per avere la conserva dei pomidoro fresca 
tutto l'inverno. - Una casa senza donna non poteva an¬ 
dare: ma la donna bisognava che avesse il giudizio nelle 
mani, come s'intendeva lei; e non fosse di quelle fra¬ 
schette che pensano a lisciarsi e nient'altro, «coi capelli 
lunghi e il cervello corto», che allora un povero marito 
se ne va sott'acqua come compare Bastianazzo, 
buon'anima. - Beato lui! sospirava la Santuzza, è morto 
in un giorno segnalato, la vigilia dei Dolori di M aria 
Vergine, e prega lassù per noi peccatori, fra gli angeli e i 
santi del paradiso. «A chi vuol bene Dio manda pene». 
Egli era un bravo uomo, di quelli che badano ai fatti lo¬ 
ro, e non a dir male di questo e di quello, e peccare con¬ 
tro il prossimo, come tanti ce ne sono. 

M aruzza allora, seduta ai piedi del letto, pallida e di¬ 
sfatta come un cencio messo al bucato, che pareva la 
M adonna Addolorata, si metteva a piangere più forte, 
col viso nel guanciale, e padron 'N toni, piegato in due, 
più vecchio di cent'anni, la guardava, e la guardava, 
scrollando il capo, e non sapeva che dire, per quella 
grossa spina di Bastianazzo che ci aveva in cuore, come 
se lo rosicasse un pescecane. 

- La Santuzza ci ha il miele in bocca! osservava coma¬ 
re G razia Piedipapera. 

- Per fare l'ostessa, rispose la Zuppidda, e' s'ha ad es¬ 
sere così. «Chi non sa l'arte chiuda bottega, echi non sa 
nuotare che si anneghi». 

La Zuppidda ne aveva le tasche piene di quel fare me¬ 
lato della Santuzza, che persino la Signora si voltava a 
discorrere con lei, colla bocca stretta, senza badare agli 


Letteratura italiana Einaudi 



G iovanni Verga -1 M alavoglia 


altri, con que' guanti che pareva avesse paura di spor¬ 
carsi le mani, e stava col naso arricciato, come se tutte le 
altre puzzassero peggio delle sardelle, mentre chi puzza¬ 
va davvero era la Santuzza, di vino e di tante altre por¬ 
cherie, con tutto l'abitino color pulce che aveva indosso, 
e la medaglia di Figlia di M aria sul petto prepotente, che 
non voleva starci. G ià se la intendevano fra di loro per¬ 
ché l'arte è parentela, e facevano denari allo stesso mo¬ 
do, gabbando il prossimo, e vendendo l'acqua sporca a 
peso d'oro, e se ne infischiavano delle tasse coloro! 

- M etteranno pure la tassa sul sale! aggiunse compare 
M angiacarrubbe. L'ha detto lo speziale che è stampato 
nel giornale. A Mora di acciughe salate non se ne faranno 
più, e le barche potremo bruciarle nel focolare. 

M astro Turi il calafato stava per levare il pugno e in¬ 
cominciare: - Benedetto Dio! -; ma guardò sua moglie e 
si tacque mangiandosi fra i denti quel che voleva dire. 

- Colla malannata che si prepara, aggiunse padron 
Cipolla, che non pioveva da santa Chiara, e se non fosse 
stato per l'ultimo temporale in cui si è persa la Provvi¬ 
denza, che è stata una vera grazia di Dio, la fame 
quest'inverno si sarebbe tagliata col coltello! 

Ognuno raccontava i suoi guai, anche per conforto 
dei Malavoglia, che non erano poi i soli ad averne. «Il 
mondo è pieno di guai, chi ne ha pochi e chi ne ha as¬ 
sai», e quelli che stavano fuori nel cortile guardavano il 
cielo, perché un'altra pioggerella ci sarebbe voluta come 
il pane. Padron Cipolla lo sapeva lui perché non pioveva 
più come prima. - Non piove più perché hanno messo 
quel maledetto filo del telegrafo, che si tira tutta la piog¬ 
gia, e se la porta via. - Compare M angiacarrubbe allora, 
eTino Piedipapera rimasero a bocca aperta, perché giu¬ 
sto sulla strada di Trezza c'erano i pali del telegrafo: ma 
siccome don Silvestro cominciava a ridere, e a fare ah! 
ah! ah! come una gallina, padron Cipolla si alzò dal mu- 
ricciuolo infuriato e se la prese con gli ignoranti, che 


Letteratura italiana Einaudi 



G iovanni Verga -1 M al avoglia 


avevano le orecchie lunghe come gli asini. - Che non lo 
sapevano che il telegrafo portava le notizie da un luogo 
all'altro; questo succedeva perché dentro il filo ci era un 
certo succo come nel tralcio della vite, e allo stesso mo¬ 
do si tirava la pioggia dalle nuvole, e se la portava lonta¬ 
no, dove ce n'era più di bisogno; potevano andare a do¬ 
mandarlo allo speziale che l'aveva detta; e per questo ci 
avevano messa la legge che chi rompe il filo del telegrafo 
va in prigione. Allora anche don Silvestro non seppe più 
che dire, e si mise la lingua in tasca. 

- Santi del Paradiso! si avrebbero a tagliarli tutti quei 
pali del telegrafo, e buttarli nel fuoco! incominciò com¬ 
pare Zuppiddu, ma nessuno gli dava retta, e guardavano 
nell'orto, per mutar discorso. 

- Un bel pezzo di terra! diceva compare Mangiacar- 
rubbe; quando è ben coltivato dà la minestra per tutto 
l'anno. 

La casa dei M alavoglia era sempre stata una delle pri¬ 
me a T rezza; ma adesso colla morte di Bastianazzo, e 
'N toni soldato, e M ena da maritare, e tutti quei mangia¬ 
pane pei piedi, era una casa che faceva acqua da tutte le 
parti. 

I nfine cosa poteva valere la casa? 0 gnuno allungava il 
collo sul muro dell'orto, e ci dava una occhiata, per sti¬ 
marla così a colpo. Don Silvestro sapeva meglio di ogni 
altro come andassero le cose, perché le carte le aveva lui, 
alla segreteria di Aci Castello. 

- Volete scommettere dodici tari che non è tutt'oro 
quello che luccica, andava dicendo; e mostrava ad ognu¬ 
no il pezzo da cinque lire nuovo. 

E i sapeva che sulla casa c'era un censo di cinque tari 
all'anno. Allora si misero a fare il conto sulle dita di quel 
che avrebbe potuto vendersi la casa, coll'orto, e tutto. 

- N é la casa né la barca si possono vendere perché ci 
è su la dote di M aruzza, diceva qualchedun altro, e la 
gente si scaldava tanto che potevano udirli dalla camera 


Letteratura italiana Einaudi 



G iovanni Verga -1 M alavoglia 


dove stavano a piangere il morto. - Sicuro! lasciò anda¬ 
re alfine don Silvestro come una bomba; c'è l'ipoteca 
dotale. 

Padron Cipolla, il quale aveva scambiato qualche pa¬ 
rola con padron 'N toni per maritare M ena con suo figlio 
Brasi, scrollava il capo e non diceva altro. 

- Allora, aggiunse compare Cola, il vero disgraziato è 
lo zio Crocifisso che ci perde il credito dei suoi lupini. 

Tutti si voltarono verso Campana di legno il quale era 
venuto anche lui, per politica, e stava zitto, in un cantuc¬ 
cio, a veder quello che dicevano, colla bocca aperta e il 
naso in aria, che sembrava stesse contando quante tego¬ 
le e quanti travicelli c'erano sul tetto, e volesse stimare la 
casa. I più curiosi allungavano il collo dall'uscio, e si am¬ 
miccavano l'un l'altro per mostrarselo a vicenda. - E' 
pare l'usciere cheta il pignoramento! sghignazzavano. 

Le comari che sapevano delle chiacchiere fra padron 
'N toni e compare Cipolla, dicevano che adesso bisogna¬ 
va farle passare la doglia, a comare M aruzza, e conchiu¬ 
dere quel matrimonio della M ena. M a la Longa in quel 
momento ci aveva altro pel capo, poveretta. 

Padron Cipolla voltò le spalle freddo freddo, senza 
dir nulla; e dopo che tutti se ne furono andati, i M alavo¬ 
glia rimasero soli nel cortile. - 0 ra, disse padron ‘N toni, 
siamo rovinati, ed è meglio per Bastianazzo che non ne 
sa nulla. 

A quelle parole, prima Maruzza, e poi tutti gli altri 
tornarono a piangere di nuovo, e i ragazzi, vedendo 
piangere i grandi, si misero a piangere anche loro, seb¬ 
bene il babbo fosse morto da tre giorni. 11 vecchio anda¬ 
va di qua e di là, senza sapere che facesse; M aruzza inve¬ 
ce non si muoveva dai piedi del letto, quasi non avesse 
più nulla da fare. Q uando diceva qualche parola, ripete¬ 
va sempre, cogli occhi fissi, e pareva che non ci avesse 
altro in testa. - 0 ra non ho più niente da fare! 

-No! rispose padron ‘N toni, no! ché bisogna pagare 


Letteratura italiana Einaudi 



G iovanni Verga -1 M al avoglia 


il debito allo zio Crocifisso, e non si deve dire di noi che 
«il galantuomo come impoverisce diventa birbante». 

E il pensiero dei lupini gli ficcava più dentro nel cuo¬ 
re la spina di Bastianazzo. Il nespolo lasciava cadere le 
foglie vizze, e il vento le spingeva di qua e di là pel corti¬ 
le. 

- Egli è andato perché ce l'ho mandato io, ripeteva 
padron 'N toni, come il vento porta quelle foglie di qua e 
di là, e se gli avessi detto di buttarsi dal fariglione con 
una pietra al collo, l'avrebbe fatto senza dir nulla. Alme¬ 
no è morto che la casa e il nespolo sino all'ultima foglia 
erano ancora suoi; ed io che son vecchio sono ancora 
qua. «U omo povero ha i giorni lunghi». 

M aruzza non diceva nulla, ma nella testa ci aveva un 
pensiero fisso, che la martellava, e le rosicava il cuore, di 
sapere cos'era successo in quella notte, che l'aveva sem¬ 
pre dinanzi agli occhi, e se li chiudeva le sembrava di ve¬ 
dere ancora la Provvidenza, là verso il Capo dei M ulini, 
dove il mare era liscio e turchino, e seminato di barche, 
che sembravano tanti gabbiani al sole, e si potevano 
contare ad una ad una, quella dello zio Crocifisso, l'altra 
di compare Barabba, la Concetta dello zio Cola, e la pa¬ 
ranza di padron Fortunato, che stringevano il cuore; e si 
udiva mastro ColaZuppiddu il quale cantava a squarcia¬ 
gola, con quei suoi polmoni di bue, mentre picchiava 
colla malabestia, e l'odore del catrame che veniva dal 
greto, e la tela che batteva la cugina A nna sulle pietre 
del lavatoio, e si udiva pure M ena a piangere cheta cheta 
in cucina. 

- Poveretta! mormorava il nonno, anche a te è crolla¬ 
ta la casa sul capo, e compare Fortunato se ne è andato 
freddo freddo, senza dir nulla. 

E andava toccando ad uno ad uno gli arnesi che erano 
in mucchio in un cantuccio, colle mani tremanti, come 
fanno i vecchi; e vedendo Luca lì davanti, che gli aveva¬ 
no messo il giubbone del babbo, e gli arrivava alle calca- 


Letteratura italiana Einaudi 



G iovanni Verga -1 M alavoglia 


gna, gli diceva: - Questo ti terrà caldo, quando verrai a 
lavorare: perché adesso bisogna aiutarci tutti per pagare 
il debito dei lupini. 

M aruzza si tappava le orecchie colle mani per non 
sentire la Locca che si era appollaiata sul ballatoio, die¬ 
tro l'uscio, e strillava dalla mattina, con quella voce fessa 
di pazza, e pretendeva che le restituissero loro il suo fi¬ 
gliuolo, e non voleva sentir ragione. 

- Fa così perché ha fame, disse infine la cugina Anna; 
adesso lo zio Crocifisso ce l'ha con tutti loro per 
quell'affare dei lupini, e non vuol darle più nulla. 0 ra vo 
a portarle qualche cosa, e allora se ne andrà. 

La cugina Anna, poveretta, aveva lasciato la sua tela e 
le sue ragazze per venire a dare una mano a comare M a- 
ruzza, la quale era come se fosse malata, e se l'avessero 
lasciata sola non avrebbe pensato più ad accendere il 
fuoco, e a mettere la pentola, che sarebbero tutti morti 
di fame. «I vicini devono fare come le tegole del tetto, a 
darsi l'acqua l'un l'altro». Intanto quei ragazzi avevano 
le labbra pallide dalla fame. La N unziata aiutava anche 
lei, e A lessi, col viso sudicio dal gran piangere che aveva 
fatto vedendo piangere la mamma, teneva a bada i picci¬ 
ni, perché non le stessero sempre fra i piedi, come una 
nidiata di pulcini, ché la N unziata voleva averle libere le 
mani, lei. 

- Tu sai il fatto tuo! le diceva la cugina A nna; e la tua 
dote ce l'hai nelle mani, quando sarai grande. 


Letteratura italiana Einaudi 



G iovanni Verga -1 M al avoglia 


CAPITOLO 5 


La M ena non sapeva nulla che volessero maritarla 
con Brasi di padron Cipolla per far passare la doglia alla 
mamma, e il primo che glielo disse, qualche tempo do¬ 
po, fu compare Alfio M osca, dinanzi al rastrello dell'or¬ 
to, che tornava allora da Aci Castello col suo carro tirato 
dall'asino. M ena rispondeva: - N on è vero, non è vero - 
ma si confondeva, e mentre egli andava spiegando il co¬ 
me e il quando l'aveva sentito dire dalla Vespa, in casa 
dello zio Crocifisso, tutt'a un tratto si fece rossa rossa. 

Anche compare M osca aveva un'aria stralunata, e ve¬ 
dendo in quel modo la ragazza, con quel fazzoletto nero 
che ci aveva al collo, se la prendeva coi bottoni del far¬ 
setto, si dondolava ora su di un piede ed ora su di un al¬ 
tro, e avrebbe pagato qualche cosa per andarsene. - 
Sentite, io non ci ho colpa, l'ho sentito dire nel cortile di 
Campana di legno, mentre stavo spaccando il carrubbo 
che fu schiantato dal temporale di Santa Chiara, vi ram¬ 
mentate? adesso lo zio Crocifisso mi fa fare le faccende 
di casa, perché non vuol più sentir parlare del figlio del¬ 
la Locca, dopo che l'altro fratello gli fece quel servizio 
che sapete col carico dei lupini. La M ena teneva in ma¬ 
no il nottolino del rastrello, ma non si risolveva ad apri¬ 
re. - E poi, se non è vero, perché vi fate rossa? Ella non 
lo sapeva, in coscienza, e girava e rigirava il nottolino. 
Q uel cristiano lo conosceva soltanto di vista, e non sape¬ 
va altro. Alfio le andava snocciolando la litania di tutte 
le ricchezze di Brasi Cipolla, il quale, dopo compare Na¬ 
so il beccaio, passava pel più grosso partito del paese, e 
le ragazze se lo mangiavano cogli occhi. La M ena stava 
ad ascoltare con tanto d'occhi anche lei, e all'Improvviso 
lo piantò con un bel saluto, e se ne entrò nell'orto. A Ifio, 
tutto infuriato, corse a lagnarsi colla Vespa che gli dava 
a bere di tali bugie, per farlo litigare colla gente. 


Letteratura italiana Einaudi 



G iovanni Verga -1 M alavoglia 


- A me l'ha detto lo zio Crocifisso; rispose la Vespa, 
lo non ne dico bugie! 

- Bugie! bugie! borbottò lo zio Crocifisso, lo non vo¬ 
glio dannarmi l'anima per coloro! L'ho sentito dire con 
queste orecchie. H o sentito pure che la Provvidenza è 
dotale, e che sulla casa c'è il censo di cinque tari all'an¬ 
no. 

- Si vedrà! si vedrà! un giorno o l'altro si vedrà se ne 
diteo non ne dite delle bugie, - seguitava la Vespa, don¬ 
dolandosi appoggiata allo stipite, colle mani dietro la 
schiena, e intanto lo guardava cogli occhi ladri. - Voi al¬ 
tri uomini siete tutti di una pasta, e non c'è da fidarsi. 

Lo zio Crocifisso alle volte non ci sentiva, e invece di 
abboccar l'esca seguitò a saltar di palo in frasca, e a par¬ 
lare dei M alavoglia che badavano a maritarsi, ma a quel 
discorso delle quarant'onze non ci pensavano neppure. 

- Eh! saltò su infine la Vespa, perdendo la pazienza, 
se dassero retta a voi, a maritarsi non ci penserebbe più 
nessuno! 

- A me non me ne importa che si maritino, lo voglio 
la roba mia. M a del resto non me ne importa. 

- Se non ve ne importa a voi, c'è a chi gliene importa! 
sentite? Che non tutti pensano come voi, a rimandare le 
cose da oggi a domani! 

- E tu che fretta hai? 

- Pur troppo. Voi ci avete tempo, voi; ma se credete 
che gli altri vogliano far venire gli anni di San G iuseppe 
per maritarsi!... 

- L'annata è scarsa, diceva Campana di legno, e non è 
tempo di pensare a queste cose. 

La Vespa allora si appuntellò le mani sui fianchi, e 
sfoderò la lingua come un pungiglione. 

- 0 ra sentite, che questa voglio dirvela! Alla fin fine 
la mia roba ce l’ho, e grazie a D io non sono in istato di 
dover mendicare un marito. 0 che credete? E se non 
fosse che mi avevate messo quella pulce nell'orecchio, 


Letteratura italiana Einaudi 



G iovanni Verga -1 M al avoglia 


colle vostre lusinghe, ne avrei trovato cento di mariti, e 
Vanni Pizzuto, e Alfio M osca, e il cugino Cola, che mi 
stava cucito alla gonnella, prima di andar soldato, e non 
mi lasciava legare una calza. Tutti che friggevano d'im¬ 
pazienza, e non mi avrebbero menato tanto tempo pel 
naso, da Pasqua a N atale, come avete fatto voi! 

Lo zio Crocifisso stavolta si mise la mano dietro 
l'orecchio, per sentirci, e cominciò a lisciarla con buone 
parole. 

- Sì, lo so che sei una ragazza di giudizio, per questo 
ti voglio bene, e non sono come quelli che ti corrono 
dietro per acchiapparti la chiusa, che poi se la mange- 
rebbero all'osteria della Santuzza. 

- N on è vero che mi volete bene, seguitava ella, re¬ 
spingendolo a gomitate, se fosse vero lo sapreste quel 
che dovete fare, e lo vedreste che non ci ho altro per il 
capo. 

Ella gli voltava le spalle corrucciata, e senza avveder¬ 
sene andava stuzzicandolo coll'omero. - M a di me a voi 
non ve ne importa! Lo zio si offese di quel sospetto in¬ 
giurioso. - Questo lo dici per farmi far peccato! comin¬ 
ciò a lamentarsi. N on gliene importava del sangue suo? 
perché infine ella era sangue suo, come la chiusa, che 
era stata sempre della famiglia, e ci sarebbe rimasta, se 
suo fratello, buon'anima non avesse pensato a maritarsi 
e a mettere al mondo la V espa; e perciò ei l'aveva tenuta 
come la pupilla degli occhi suoi, e pensava sempre al 
suo bene. - Senti, le disse, ho pensato di darti il debito 
dei M alavoglia, in cambio della chiusa che sono qua- 
rant'onze, e colle spese e i frutti potrebbero arrivare a 
cinquanta, e c'è da papparsi la casa del nespolo, che per 
te ti giova meglio della chiusa. 

- La casa del nespolo tenetevela voi! saltò su la Ve¬ 
spa. lo mi tengo la mia chiusa, e so io cosa devo farne! 

Allora lo zio Crocifisso montò in bestia anche lui, e le 
disse che lo sapeva cosa voleva farne, che voleva farsela 


Letteratura italiana Einaudi 



G iovanni Verga -1 M alavoglia 


mangiare da quel pezzente di A Ifio M osca, il quale le fa¬ 
ceva l'occhio di triglia per amor della chiusa, e non vole¬ 
va vederselo più per la casa e nel cortile, che alla fin fine 
ci aveva sangue nelle vene anche lui ! - Sta a vedere che 
ora mi fate il geloso! esclamò la Vespa. 

- Sicuro cheson geloso! esclamò lo zio Crocifisso, ge¬ 
loso come una bestia! e voleva pagar cinque lire per far¬ 
gli rompere le ossa ad Alfio M osca. 

M a lui non lo faceva perché era un cristiano col timo¬ 
re di D io, e al giorno d'oggi chi è galantuomo è gabbato, 
che la buona fede sta di casa in via dei minchioni, dove 
si vende la corda per impiccarsi, la prova era che aveva 
un bel passare e ripassare davanti la casa dei M alavoglia, 
che perfino la gente si metteva a ridere, e diceva che ei 
faceva il viaggio alla casa del nespolo come quelli che 
hanno fatto il voto alla M adonna dell'O gnina. I M alavo¬ 
glia lo pagavano a furia di sberrettate; e i ragazzi, appena 
lo vedevano spuntare in fondo alla stradicciuola, scap¬ 
pavano come se vedessero il ba-bau; ma sinora nessuno 
di loro gli parlava di quei denari dei lupini, e i M orti 
eran lì che venivano, mentre padron 'N toni pensava a 
maritare la nipote. 

Egli andava a sfogarsi con Piedipapera, il quale l'ave¬ 
va messo in quell'imbroglio, diceva agli altri; però gli al¬ 
tri dicevano che ci andava per fare l'occhiolino alla casa 
del nespolo, e la Locca che gironzava sempre da quelle 
parti, perché le avevano detto che il suo M enico era an¬ 
dato nella barca dei M alavoglia, e credeva che dovesse 
trovarlo ancora là, appena vedeva suo fratello Crocifis¬ 
so, levava le strida al pari di un uccellacelo di malaugu¬ 
rio, e gli smuoveva la bile anche lei. - Q uesta qui mi fa 
far peccato! borbottava Campana di legno. 

- I Morti non sono ancora venuti, rispondeva Piedi- 
papera gesticolando; abbiate pazienza. Volete succhiar¬ 
gli il sangue a padron ‘N toni? G ià non avete perso nulla, 
perché i lupini erano tutti fradici, lo sapete! 


Letteratura italiana Einaudi 


5i 



G iovanni Verga -1 M al avoglia 


E i non sapeva nulla; sapeva soltanto che il sangue suo 
era nelle mani di Dio. E i ragazzi dei Malavoglia non 
osavano giocare sul ballatoio quando egli passava da¬ 
vanti alla porta di Piedipapera. 

E se incontrava Alfio M osca, col carro dell'asino, che 
gli faceva il berretto anche lui, colla faccia tosta, si senti¬ 
va bollire il sangue, per la gelosia della chiusa. - M i uc¬ 
cella la nipote per portarmi via la chiusa! brontolava con 
Piedipapera. Un fannullone! che non sa far altro che an¬ 
dare attorno col carro dell'asino, e non possiede altro. 
U n morto di fame! U n birbante che le dà ad intendere 
d'essere innamorato del suo grugno di porco, a quella 
brutta strega di mia nipote, per amor delia roba. 

E quando non aveva altro da fare andava a piantarsi 
davanti all'osteria della Santuzza, accanto allo zio Santo¬ 
ro, che sembrava un altro poverello come lui, e non ci 
andava per spendere un soldo di vino, ma si metteva a 
guaiolare come lo zio Santoro, tale quale come se chie¬ 
desse la limosina anch'esso; e gli diceva: - Sentite, com¬ 
pare Santoro, se vedete da queste parti mia nipote la Ve¬ 
spa, quando Alfio M osca viene a portare il carico del 
vino a vostra figlia la Santuzza, state a vedere cosa fanno 
fra di loro; - e lo zio Santoro col rosario in mano e gli 
occhi spenti, gli diceva di sì, che non dubitasse, che era 
lì per questo, e non passava una mosca che ei non lo sa¬ 
pesse: tanto che sua figlia M ariangela gli diceva: - A voi 
cosa ve ne importa? perché state a mischiarvi nei fatti di 
Campana di legno? G ià un soldo, che è un soldo, non lo 
spende all'osteria, e sta davanti all'uscio per niente. 

Però Alfio Mosca non ci pensava nemmeno alla Ve¬ 
spa, e se ci aveva qualcheduna per la testa, era piuttosto 
comare M ena di padron 'N toni, che la vedeva ogni gior¬ 
no nel cortile o sul ballatoio, o allorché andava a gover¬ 
nare le bestie nel pollaio, e se udiva chiocciare le due 
galline che le aveva regalato si sentiva una certa cosa 
dentro di sé, e gli sembrava che ci stesse lui in persona 


Letteratura italiana Einaudi 



G iovanni Verga -1 M alavoglia 


nel cortile del nespolo, e se non fosse stato un povero 
carrettiere dal carro dell'asino, avrebbe voluto chiedere 
in moglie la Sant'Agata, e portarsela via nel carro 
dell'asino. Come pensava a tutto ciò si sentiva in testa 
tante cose da dirle, e quando poi la vedeva non sapeva 
come muover la lingua, e guardava il tempo che faceva, 
e le parlava del carico di vino che aveva preso per la 
Santuzza, e dell'asino che portava quattro quintali me¬ 
glio di un mulo, povera bestia. 

M ena l'accarezzava colla mano, la povera bestia, ed 
Alfio sorrideva come se gliele facessero a lui quelle ca¬ 
rezze. - Ah! se il mio asino fosse vostro, comare M ena! 
- M ena crollava il capo e il seno le si gonfiava pensando 
che sarebbe stato meglio se i M alavoglia avessero fatto i 
carrettieri, ché il babbo non sarebbe morto a quel mo¬ 
do. 

- «Il mare è amaro, ripeteva, ed il marinaro muore in 
mare». 

Alfio cheaveva fretta d'andare a scaricare il vino della 
Santuzza, non sapeva risolversi a partire, e rimaneva a 
chiacchierare della bella cosa che era il fare l'oste, un 
mestiere col quale si ha sempre il suo guadagno, e se au¬ 
menta il prezzo del mosto basta crescere l'acqua nei ba¬ 
rili. - Lo zio Santoro si è fatto ricco in tal modo, ed ora 
chiede l'elemosina per passatempo. 

- E voi ci guadagnate bene, coi carichi del vino? do¬ 
mandò la M ena. 

- Sì, nell'estate, quando si può andare anche di notte; 
allora mi busco una bella giornata. Q uesta povera bestia 
se lo guadagna il pane. Quando ci avrò messi da parte 
un po' di soldi comprerò un mulo, e potrò tirarmi su a 
farei! carrettiere davvero, come compare Cinghialenta. 

La ragazza era tutta intenta a quello che diceva com¬ 
pare Alfio, e intanto l'ulivo grigio stormiva come se pio¬ 
vesse, e seminava la strada di foglioline secche accartoc¬ 
ciate. - Ecco che se ne viene l'inverno, e tutto ciò non si 


Letteratura italiana Einaudi 


53 



G iovanni Verga -1 M al avoglia 


potrà fare prima dell'estate, osservò compar Alfio. M ena 
cogli occhi seguiva l'ombra delle nuvole che correva per 
i campi, come fosse l'ulivo grigio che si dileguasse; così 
correvano i pensieri della sua testa, e gli disse: - Sapete, 
compare Alfio, di quella storia del figlio di padron For¬ 
tunato Cipolla non ce n'è nulla, perché prima dobbiamo 
pagare il debito dei lupini. 

- lo ci ho piacere, rispose M osca, ché così non ve ne 
andate dal vicinato. 

- 0 ra poi che torna 'N toni da soldato, col nonno e 
tutti gli altri, ci aiuteremo per pagare il debito. La mam¬ 
ma ha preso della tela da tessere per la Signora. 

- Bel mestiere anche quello dello speziale! osservò 
M osca. 

I n questa spuntò nella viottola comare Venera Zup- 
pidda, col fuso in mano. - 0 h! D io! esclamò M ena, vien 
gente! e scappò dentro. 

Alfio frustò l'asino, ese ne voleva andare anche lui. 

- Oh compare Alfio, che fretta avete? gli disse la Zup- 
pidda; volevo domandarvi se il vino che portate alla 
Santuzza è della stessa botte di quello della settimana 
scorsa. 

- lo non lo so; il vino me lo danno nei barili. 

- Aceto da fare l'insalata! rispose la Zuppidda, un ve¬ 
ro veleno; così si è fatta ricca la Santuzza, e onde gabba¬ 
re il mondo si è messo sul petto l'abitino di Figlia di M a- 
ria. Belle cose che copre quell'abitino! Al giorno d'oggi 
per andare avanti bisogna fare quel mestiere là; se no si 
va indietro al modo dei gamberi, come i M alavoglia. 0 ra 
hanno pescato la Provvidenza, lo sapete? 

- N o, io non ci sono stato qui; ma comare M ena non 
sapeva nulla. 

- FI anno portato adesso la notizia, e padron 'N toni è 
corso verso il Rotolo, per vederla che stanno rimor¬ 
chiandola verso il paese, e pareva che ci avesse le gambe 
nuove, il vecchio. Adesso colla Provvidenza i M alavoglia 


Letteratura italiana Einaudi 



G iovanni Verga -1 M alavoglia 


potranno tirarsi su un'altra volta, e la M ena sarà di nuo¬ 
vo un bel partito. 

Alfio non rispose, perché la Zuppidda lo guardava 
fisso, co' suoi occhietti gialli, e disse che aveva fretta di 
andare a consegnare il vino alla Santuzza. - A me non 
vuole dir nulla! borbottò la Zuppidda. Come se non li 
avessi visti co' miei occhi. Vogliono nascondere il sole 
colla rete. 

La Provvidenza l'avevano rimorchiata a riva tutta 
sconquassata, così come l'avevano trovata di là dal Capo 
dei M ulini, col naso fra gli scogli, e la schiena in aria. In 
un momento era corso sulla riva tutto il paese, uomini e 
donne, e padron 'N toni, mischiato nella folla, guardava 
anche lui, come gli altri curiosi. Alcuni davano pure un 
calcio nella pancia della Provvidenza, per far suonare 
com'era fessa, quasi non fosse più di nessuno, e il pove¬ 
retto si sentiva quel calcio nello stomaco. - Bella provvi¬ 
denza che avete! gli diceva don Franco, il quale era ve¬ 
nuto in maniche di camicia, e col cappellaccio in testa, a 
dare un'occhiata anche lui, fumando la sua pipa. 

- Questa ora è buona da ardere, conchiuse padron 
Fortunato Cipolla; e compare M angiacarrubbe, il quale 
era pratico del mestiere, disse pure che la barca aveva 
dovuto sommergersi tutt'a un tratto, e senza che chi 
c'era dentro avesse avuto tempo di dire «Cristo aiuta¬ 
mi!» perché il mare aveva scopato vele, antenne, remi e 
ogni cosa; e non aveva lasciato un cavicchio di legno che 
tenesse fermo. 

- Questo era il posto del babbo, dove c'è la forcola 
nuova, diceva Luca il quale s'era arrampicato sulla spon¬ 
da, e qui sotto c'erano i lupini. 

M a di lupini non ne rimaneva uno solo, ché il mare 
aveva tutto lavato e ripulito. Per questo M aruzza non si 
era mossa di casa, e non voleva più vedere la Provviden¬ 
za finché ci aveva gli occhi aperti. 

- La pancia è buona, e se ne può ancora fare qualche 


Letteratura italiana Einaudi 


55 



G iovanni Verga -1 M al avoglia 


cosa, sentenziò alfine mastro Zuppiddu il calafato, e da¬ 
va anche lui dei calci coi suoi piedacci nell a Provvidenza. 
Con quattro lapazze ve la metto in mare un'altra volta. 
N on sarà più una barca che potrà resistere al mare gros¬ 
so, un'ondata di fianco la sfonderebbe come una botte 
fradicia. M a per la pesca di scoglio, e per la buona sta¬ 
gione potrà servire ancora. Padron Cipolla, compare 
M angiacarrubbe, e compare Cola stavano ad ascoltare 
senza dir nulla. 

- Sì, conchiuse infine padron Fortunato gravemente. 
Piuttosto che buttarla sul fuoco... 

- lo ci ho piacere! diceva lo zio Crocifisso ch'era lì 
anche lui a vedere, colle mani dietro la schiena. Siamo 
cristiani, e bisogna godere del bene altrui; il proverbio 
dice: «Augura bene al tuo vicino, che qualche cosa te ne 
viene». 

I ragazzi s'erano istallati nella Provvidenza insieme 
agli altri monelli che volevano arrampicarvisi anche lo¬ 
ro. - Q uando avremo rattoppata per bene la Provviden¬ 
za, diceva Alessi, sarà come la Concetta dello zio Cola; - 
e si davano un gran da fare e sbuffavano e si affannava¬ 
no a tirare e a spingere anche loro la barca davanti alla 
porta di mastro Zuppiddu il calafato, dove c'erano i sas¬ 
si grossi per tener su le barche, e il ramaiuolo pel catra¬ 
me, e una catasta di coste e di fasciame appoggiate al 
muro. 

A lessi era sempre accapigliato coi ragazzi che avreb¬ 
bero voluto montare nella barca, e aiutare a soffiare nel 
fuoco sotto la caldaia della pece anche loro, e quando le 
buscava minacciava piagnucolando: 

- 0 ra che viene mio fratello 'N toni da soldato!... 

I nfatti 'N toni s'era fatto mandare le carte, e aveva ot¬ 
tenuto il suo congedo, sebbene don Silvestro il segreta¬ 
rio avesse assicurato che se ci stava altri sei mesi a fare il 
soldato, avrebbe liberato suo fratello Luca dalla leva. 
M a ‘N toni non voleva starci più nemmeno sei giorni, ora 


Letteratura italiana Einaudi 



G iovanni Verga -1 M alavoglia 


che gli era morto il padre; Luca avrebbe fatto come lui, 
che s'era pianta la sua disgrazia laggiù dove si trovava, e 
avrebbe voluto non far più niente, quando gli recarono 
la notizia del babbo, se non fosse stato per quei cani di 
superiori. 

- Per me, disse Luca, ci vado volentieri a fare il solda¬ 
to, in cambio di 'N toni. Così, come tornerà lui, potrete 
mettere in mare la Provvidenza, e non ci sarà più biso¬ 
gno di nessuno. 

- Questo è proprio un Malavoglia nato sputato! os¬ 
servava padron ‘N toni gongolante. Tutto suo padre Ba¬ 
stianazzo, che aveva un cuore grande come il mare, e 
buono come la misericordia di D io. 

U na sera, dopo che tornarono le barche dal mare, pa¬ 
dron 'N toni arrivò in casa trafelato, e disse: - C'è qui la 
lettera; me l'ha data or ora compare Cirino, mentre an¬ 
davo a portare le nasse in casa dei Pappafave. - La Lon- 
ga si fece bianca come un fazzoletto, dalla contentezza, e 
corsero tutti in cucina a veder la lettera. 

'N toni arrivò col berretto sull'orecchio, e la camicia 
colle stelle, che la mamma non sapeva saziarsi di toccar¬ 
gliela, e gli andava dietro in mezzo a tutti i parenti e gli 
amici, mentre tornavano dalla stazione; in un momento 
la casa e il cortile si riempirono di gente, come quando 
era morto Bastianazzo, tempo addietro, che nessuno ci 
pensava più. A certe cose ci pensano sempre soltanto i 
vecchi, quasi fosse stato ieri - tanto che la Locca era 
sempre lì davanti alla casa dei M alavoglia, seduta contro 
il muro, ad aspettare M enico, e voltava il capo di qua e 
di là per la straduccia, ad ogni passo che sentiva. 


Letteratura italiana Einaudi 


57 



G iovanni Verga -1 M al avoglia 


CAPITOLO 6 


'N toni era arrivato in giorno di festa, e andava di por¬ 
ta in porta a salutare i vicini e i conoscenti, sicché tutti 
stavano a guardarlo dove passava; gli amici gli facevano 
codazzo, e le ragazze si affacciavano dalle finestre; ma la 
sola che non si vedesse era Sara di comare T udda. 

- Se n'è andata ad 0 gnina con suo marito, gli disse la 
Santuzza. H a sposato M enico Trinca, il quale era vedo¬ 
vo con sei figliuoli, ma è ricco come un maiale. Si è mari¬ 
tata che non era compiuto il mese dacché a M enico 
Trinca gli era morta la prima moglie, e il letto era ancora 
caldo, Dio liberi! 

- U no che è vedovo è come uno che vada soldato, ag¬ 
giunse la Zuppidda. «Amore di soldato poco dura, a 
tocco di tamburo addio signora». E poi, s'era persa la 
Provvidenza. 

Comare Venera, la quale era alla stazione, quando era 
partito 'N toni di padron 'N toni, per vedere se Sara di 
comare Tudda fosse andata a salutarlo, ché li aveva visti 
parlare dal muro della vigna, voleva godersi la faccia che 
avrebbe fatto 'N toni a quella notizia. M a era passato del 
tempo anche per cotesto, e si suol dire «lontan dagli oc¬ 
chi, lontan dal cuore». 'N toni ora portava il berretto 
sull'orecchio. - Compare M enico vuol morire becco! 
disse egli per consolarsi, e questo le piacque, alla M an- 
giacarrubbe, che l'aveva chiamato «cetriolo» ed ora ve¬ 
deva che era un bel cetriolo, e l'avrebbe barattato volen¬ 
tieri con quel disutilaccio di Rocco Spatu, il quale non 
valeva niente, e l'aveva preso perché non c'era altri. 

- A me non mi piacciono quelle fraschette che fanno 
all'amore con due o tre per volta, disse la M angiacarrub- 
be, tirandosi sul mento le cocche del fazzoletto da testa, 
e facendo la madonnina. Se volessi bene ad uno, non 
vorrei cambiarlo nemmeno per Vittorio Emanuele, o 
G aribaldi, vedete! 


Letteratura italiana Einaudi 



G iovanni Verga -1 M alavoglia 


- Lo so a chi volete bene! disse 'N toni col pugno sul 
fianco. 

- N o che non lo sapete, compare 'N toni, e vi hanno 
detto delle chiacchiere. Se qualche volta poi passate dal¬ 
la mia porta, vi racconterò ogni cosa. 

- 0 ra che la M angiacarrubbe ha messo gli occhi ad¬ 
dosso a 'N toni di padron 'N toni, la sarà una provviden¬ 
za per la cugina A nna, diceva comare V enera. 

'N toni se ne andò tutto borioso, dondolandosi sui 
fianchi, con un codazzo di amici, e avrebbe voluto che 
tutti i giorni fosse domenica, per menare a spasso la sua 
camicia colle stelle; quel dopopranzo si divertirono a 
prendersi a pugni con compare Pizzuto, il quale non 
aveva paura nemmeno di D io, sebbene non avesse fatto 
il soldato, e andò a rotolare per terra davanti all'osteria, 
col naso in sangue; ma Rocco Spatu invece fu più forte, 
e si mise'N toni sotto i piedi. 

- Per la madonna! esclamarono quelli che stavano a 
vedere. Q uel Rocco è forte come mastro Turi Zuppid- 
du. Se volesse lavorare se lo buscherebbe il pane! 

- lo le mie devozioni so dirmelecon questo qui! dice¬ 
va Pizzuto mostrando il rasoio, per non darsi vinto. 

I nsomma 'N toni si divertì tutta la giornata; però la se¬ 
ra, mentre stavano attorno al desco a chiacchierare, e la 
mamma gli domandava di questo e di quello, e i ragazzi, 
mezzo addormentati, lo stavano a guardare con tanto 
d'occhi, e M ena gli toccava il berretto e la camicia colle 
stelle, per vedere com'eran fatti, il nonno gli disse che 
gli aveva trovato d'andare a giornata nella paranza di 
compar Cipolla, con una bella paga. 

- Li ho presi per carità, diceva padron Fortunato a 
chi voleva sentirlo, seduto davanti alla bottega del bar¬ 
biere. Li ho presi per non dir di no, quando padron 
'N toni è venuto a dirmi, sotto l'olmo, se ci avessi biso¬ 
gno di uomini per la paranza. Di uomini io non ne ho 
mai bisogno; ma «carcere, malattie, e necessità, si cono- 


Letteratura italiana Einaudi 


59 



G iovanni Verga -1 M al avoglia 


sce l'amistà»; con padron 'N toni poi, che è tanto vec¬ 
chio, ci si perde quel che gli si dà! 

- È vecchio ma sa il mestiere, rispose Piedipapera; 
non ce li perdete i danari; e suo nipote poi è un ragazzo 
che tutti velo ruberebbero. 

- Quando mastro T uri avrà messo in ordine la Provvi¬ 
denza, armeremo la nostra barca, e non avremo più biso¬ 
gno d'andare a giornata; diceva padron 'N toni. 

La mattina, quando egli andò a svegliare il nipote, ci 
volevano due ore per l'alba, e 'N toni avrebbe preferito 
starsene ancora un po' sotto le coperte; allorché uscì 
fuori nel cortile sbadigliando, il Tre bastoni era ancora 
alto verso l'Ognina, colle gambe in aria, la Puddara luc¬ 
cicava dall'altra parte, e il cielo formicolava di stelle, che 
parevano le monachine quando corrono sul fondo nero 
della padella. - È la stessa cosa come quand'ero soldato, 
che suonava la diana nei traponti, borbottava 'N toni. 
A Mora non valeva la pena di tornare a casa! 

- Sta zitto, ché il nonno è lì a mettere in ordine gli at¬ 
trezzi, esi èalzato un'ora primadi noi, gli rispose Alessi. 
M a Alessi era un ragazzo che somigliava tutto a suo pa¬ 
dre Bastianazzo, buon'anima. Il nonno colla lanterna 
andava e veniva pel cortile; fuori si udiva passare la gen¬ 
te che andava al mare, e passava a picchiare di porta in 
porta, per chiamare i compagni. Però, come giunsero 
sul lido, davanti al mare nero, dove si specchiavano le 
stelle, e che russava lento sul greto, e si vedevano qua e 
là le lanterne delle altre barche, anche 'N toni si sentì al¬ 
largare il cuore. 

- Ah! esclamò stirandosi le braccia. È una bella cosa 
tornare a casa sua. Q uesta marina qui mi conosce. - Già 
padron 'N toni diceva sempre che un pesce fuori dell'ac¬ 
qua non sa starci, e chi è nato pesce il mare l'aspetta. 

N ella paranza lo canzonavano perché la Sara l'aveva 
piantato, mentre serravano le vele, e la Carmela vogava 
in tondo lenta lenta, lasciandosi dietro le reti come la co- 


Letteratura italiana Einaudi 



G iovanni Verga -1 M alavoglia 


da di un serpente. - «Carne di porco ed uomini di guer¬ 
ra durano poco», dice il proverbio, per questo Sara ti ha 
piantato. 

- «Allora la donna è fedele ad uno, quando il turco si 
fa cristiano»; aggiunse lo zio Cola. 

- Delle innamorate ne ho quante ne voglio, rispose 
'N toni; a N apoli mi correvano dietro come i cagnolini. 

- A Napoli ci avevi il vestito di panno, e il berretto 
collo scritto, e le scarpe ai piedi, disse Barabba. 

- Che vi son delle belle ragazze come qui, a Napoli? 

- Le belle ragazze di qui non sono degne di portargli 
le scarpe, a quelle di Napoli, lo ne avevo una colla veste 
di seta, e nastri rossi nei capelli, il corsetto ricamato, e le 
spalline d'oro come quelle del comandante. U n bel pez¬ 
zo di ragazza così, che portava a spasso i bambini dei pa¬ 
droni, e non faceva altro. 

- Bello stare deve essere da quelle parti! osservò Ba¬ 
rabba. 

- A voi di sinistra! fermi i remi! gridò padron 'Ntoni. 

- Sangue di G iuda! che mi fate andare la paranza sul¬ 
le reti! cominciò a strillare lo zio Cola al timone. La vo¬ 
lete finire colle chiacchiere; stiamo qui a grattarci la pan¬ 
cia, o a fare il mestiere? 

- È la maretta che ci accula; disse 'N toni. 

- Staglia da quella parte, figlio di porco, gli gridò Ba¬ 
rabba; colle regine che ci hai in testa ci fai perdere la 
giornata! 

- Sacramento! rispose allora 'N toni col remo in aria, 
se lo dici un'altra volta, te lo do sulla testa. 

- Che novità è questa? saltò su lo zio Cola dal timone, 
l'hai imparato da soldato, che non si può dire più una 
parola? 

- Allora me ne vado; rispose 'N toni. 

- E tu vattene, che coi suoi denari padron Fortunato 
ne troverà un altro. 

- «Al servo pazienza, al padrone prudenza» disse pa¬ 
dron 'N toni. 


Letteratura italiana Einaudi 



G iovanni Verga -1 M al avoglia 


'N toni continuò a remare brontolando, perché non 
poteva andarsene a piedi, e compare M angiacarrubbe, 
per metter la pace, disse che era ora di far colazione. 

In quel momento spuntava il sole, e un sorso di vino 
si beveva volentieri, pel fresco che s'era messo. Allora 
quei ragazzi si misero a lavorare di mascelle, col fiasco 
fra le gambe, mentre la paranza mareggiava adagio ada¬ 
gio fra il largo cerchio dei sugheri. 

- U na pedata per di dietro a chi parla per il primo! 
disse lo zio Cola. 

Per non buscarsi la pedata tutti si misero a masticare 
come buoi, guardando le onde che venivano dal largo, e 
si rotolavano senza spuma, quelle otri verdi che in un 
giorno di sole fanno pensare al cielo nero e al mare color 
di lavagna. 

- Padron Cipolla le lascerà correre quattro bestem¬ 
mie stasera; saltò su lo zio Cola; ma non ci abbiamo che 
fare. Col mare fresco non se ne piglia pesci. 

Prima compare M angiacarrubbe gli sferrò una peda¬ 
ta, perché lo zio Cola che aveva fatta la legge aveva par¬ 
lato pel primo; e poi rispose: - Intanto ora che siamo 
qui, aspettiamo a tirare le reti. 

- La maretta viene dal largo, ea noi ci giova; aggiunse 
padron 'N toni. 

- Ahi! borbottava intanto lo zio Cola. 

0 ra che il silenzio era rotto, Barabba chiese a 'N toni 
M alavoglia: -Melo dai un mozzicone di sigaro? 

- N on ne ho, rispose 'N toni, senza pensare più alla 
quistione di poco prima, ma te ne darò mezzo del mio. 

Gli uomini della paranza, seduti sul fondo, colla 
schiena contro il banco e le mani dietro il capo, cantava¬ 
no delle canzonette, ognuno per suo conto, adagio ada¬ 
gio, per non addormentarsi, che infatti socchiudevano 
gli occhi sotto il sole lucente; e Barabba faceva scoppiet¬ 
tare le dita, come i cefali sguizzavano fuori dell'acqua. 

- Essi non hanno nulla da fare, diceva 'N toni, e si di¬ 
vertono a saltare. 


Letteratura italiana Einaudi 



G iovanni Verga -1 M alavoglia 


- Buono questo sigaro! rispose Barabba, ne fumavi a 
N apoli, di questi? 

- Sì, ne fumavo tanti. 

- Però i sugheri cominciano ad affondare, osservò 
compare M angiacarrubbe. 

- Lo vedi dove si è persa la Provvidenza con tuo pa¬ 
dre? disse Barabba; laggiù al Capo, dove c'è l'occhio del 
sole su quelle case bianche, e il mare sembra tutto d'oro. 

- 11 mare è amaro e il marinaro muore in mare; rispo¬ 
se 'N toni. 

Barabba gli passò il suo fiasco, e dopo si misero a 
brontolare sottovoce dello zio Cola, il quale era un cane 
per gli uomini della paranza, quasi padron Cipolla fosse 
là presente, a vedere quel che facevano e quel che non 
facevano. 

- Tutto per fargli credere che senza di lui la paranza 
non andrebbe, aggiunse Barabba. Sbirro! 

- Ora gli dirà che il pesce l'ha preso lui, per l'abilità 
sua, con tutto il mare fresco. G uarda come affondano le 
reti, i sugheri non si vedono più. 

- 0 ragazzi! gridò lo zio Cola, vogliamo tirare le reti? 
perché se ci arriva la maretta ce le strappa di mano. 

- 0 hi! oohi! cominciarono a vociare gli uomini della 
ciurma passandosi la fune. 

- San F rancesco! esclamava lo zio Cola, ei non par ve¬ 
ro che abbiamo preso tutta questa grazia di Dio, colla 
maretta. 

Le reti formicolavano e scintillavano al sole a misura 
che s'affacciavano dall'acqua, e tutto il fondo della pa¬ 
ranza sembrava pieno d'argento vivo. - Padron Fortu¬ 
nato ora sarà contento, mormorò Barabba, tutto rosso e 
sudato, e non ci rinfaccerà quei tre carlini che ci dà per 
la giornata. 

- Q uesto ci tocca a noi! aggiunse 'N toni, a romperci 
la schiena per gli altri; e poi quando abbiamo messo as¬ 
sieme un po' di soldi, viene il diavolo e se li mangia. 


Letteratura italiana Einaudi 



G iovanni Verga -1 M al avoglia 


- D i che ti lagni? gli disse il nonno, non te la dà la tua 
giornata compare Fortunato? 

I Malavoglia si arrabattavano in tutti i modi per far 
quattrini. La Longa prendeva qualche rotolo di tela da 
tessere, e andava anche al lavatoio per conto degli altri; 
padron 'N toni coi nipoti s'erano messi a giornata, s'aiu¬ 
tavano come potevano, e se la sciatica piegava il vecchio 
come un uncino, rimaneva nel cortile a rifar le maglie al¬ 
le reti, a raccomodar nasse, e mettere in ordine degli at¬ 
trezzi, che era pratico di ogni cosa del mestiere. Luca 
andava a lavorare nel ponte della ferrovia, per cinquanta 
centesimi al giorno, sebbene suo fratello 'N toni dicesse 
che non bastavano per le camicie che sciupava a traspor¬ 
tar sassi nel corbello; ma L uca non badava che si sciupa¬ 
va anche le spalle, e A lessi andava a raccattar dei gambe- 
ri lungo gli scogli, o dei vermiciattoli per l'esca, che si 
vendevano a dieci soldi il rotolo, e alle volte arrivava si¬ 
no all'Ognina e al Capo dei M ulini, e tornava coi piedi 
in sangue. M a compare Zuppiddu si prendeva dei bei 
soldi ogni sabato, per rabberciare la Provvidenza, e ce ne 
volevano delle nasse da acconciare, dei sassi della ferro¬ 
via, dell'esca a dieci soldi, e della tela da imbiancare, 
coll'acqua sino ai ginocchi e il sole sulla testa, per fare 
quarant'onze! I Morti erano venuti, e lo zio Crocifisso 
non faceva altro che passeggiare per la straduccia, colle 
mani dietro la schiena, che pareva il basilisco. 

- Q uesta è storia che va a finire coll'usciere! andava 
dicendo lo zio Crocifisso con don Silvestro e con don 
G iammaria il vicario. 

- D'usciere non ci sarà bisogno, zio Crocifisso, gli ri¬ 
spose padron 'N toni quando venne a sapere quello che 
andava dicendo Campana di legno. I M alavoglia sono 
stati sempre galantuomini, e non hanno avuto bisogno 
d'usciere. 

- A me non me ne importa; rispose lo zio Crocifisso 
colle spalle al muro, sotto la tettoia del cortile, mentre 


Letteratura italiana Einaudi 



G iovanni Verga -1 M alavoglia 


stavano accatastando i suoi sarmenti: lo non so altro che 
devo esser pagato. 

Finalmente, per intromissione del vicario, Campana 
di legno si contentò di aspettare a N atale ad esser paga¬ 
to, prendendosi per frutti quelle settantacinque lire che 
M aruzza aveva raccolto soldo a soldo in fondo alla calza 
nascosta sotto il materasso. 

- Ecco com'è la cosa! borbottava 'Ntoni di padron 
'N toni; lavoriamo notte e giorno per lo zio C rocifisso. 
Quando abbiamo messo insieme una lira, se la prende 
Campana di legno. 

Il nonno, colla Maruzza, si consolavano a far castelli 
in aria per l'estate, quando ci sarebbero state le acciughe 
da salare, ei fichidindia a dieci un grano, e facevano dei 
grandi progetti d'andare alla tonnara, e per la pesca del 
pesce spada, dove si buscava una buona giornata, e in¬ 
tanto mastro Turi avrebbe messo in ordine la Provviden¬ 
za. I ragazzi stavano attenti, col mento in mano, a quei 
discorsi che si facevano sul ballatoio, o dopo cena; ma 
'N toni che veniva da lontano, e il mondo lo conosceva 
meglio degli altri, si annoiava a sentir quelle chiacchiere, 
e preferiva andarsene a girandolare attorno all'osteria, 
dove c'era tanta gente che non faceva nulla, e anche lo 
zio Santoro, il quale era il peggio che ci potesse essere, 
faceva quel mestiere leggiero di stendere la mano a chi 
passava, e biascicare avemarie; o se ne andava da com¬ 
pare Zuppiddu, col pretesto di vedere a che stato fosse 
la Provvidenza, per far quattro chiacchiere con Barbara, 
la quale veniva a metter frasche sotto il calderotto della 
pece, quando c'era compare 'N toni. 

- Voi siete sempre in faccende, comare Barbara, le di¬ 
ceva 'N toni, e siete il braccio destro della casa; per que¬ 
sto vostro padre non vi vuol maritare. 

- N on mi vuol maritare con quelli che non fanno per 
me, - rispondeva Barbara, «pari con pari e statti coi 
tuoi». 


Letteratura italiana Einaudi 



G iovanni Verga -1 M al avoglia 


- lo ci starei anch'io coi vostri, per la madonna! se vo¬ 
leste voi, comare Barbara... 

- Che discorsi mi fate, compare 'N toni. La mamma è 
a filare nel cortile, e sta a sentirci. 

- D icevo per quelle frasche che son verdi, e non vo¬ 
gliono accendere. Lasciate fare a me. 

- Che è vero che venite qui per vedere la M angiacar- 
rubbe, quando si affaccia alla finestra? 

- lo ci vengo qui per tutt'altro, comare Barbara. Ci 
vengo per vedere a che stato è la Provvidenza. 

- È a buon stato, e il babbo ha detto che per la vigilia 
di N atale la metterete in mare. 

Come s'avvicinava la novena di N atale i M alavoglia 
non facevano altro che andare e venire dal cortile di ma¬ 
stro Turi Zuppiddu. I ntanto il paese intero si metteva in 
festa; in ogni casa si ornavano di frasche e d'arance le 
immagini dei santi, e i fanciulli si affollavano dietro la 
cornamusa che andava a suonare davanti alle cappellette 
colla luminaria, accanto agli usci. Solo in casa dei M ala- 
voglia la statua del Buon Pastore rimaneva all'oscuro, 
mentre 'N toni di padron 'N toni correva a fare il gallo di 
qua e di là, e Barbara Zuppidda gli diceva: 

- A Imeno ci penserete che ho squagliata la pece per la 
Provvidenza, quando sarete in mare? 

Piedipapera predicava che tutte le ragazze se lo ruba¬ 
vano. 

- Chi è rubato son io! piagnucolava lo zio Crocifisso. 
Voglio un po' vedere d'onde prenderanno i denari dei 
lupini, se 'N toni si marita, e se devono anche dare la do¬ 
te alla M ena, col censo che hanno sulla casa, e tutti que¬ 
gli imbrogli dell'ipoteca che son saltati fuori all'ultimo. 

11 N atale eccolo qua, ma i M alavoglia ancora non li ho 
visti. 

Padron 'N toni tornava a cercarlo in piazza, o sotto la 
tettoia, egli diceva: - Cosa volete che si faccia se non ho 
denari? Spremete il sasso per cavarne sangue! Aspetta- 


Letteratura italiana Einaudi 



G iovanni Verga -1 M alavoglia 


temi sino a giugno, se volete farmi questo favore, o pren¬ 
detevi la Provvidenza e la casa del nespolo. I o non ci ho 
altro. 

- lo voglio i miei danari, ripicchiava Campana di le¬ 
gno colle spalle al muro. Avete detto che siete galantuo¬ 
mini, e che non pagate colle chiacchiere della Provviden¬ 
za e della casa del nespolo. 

Egli ci perdeva l'anima ed il corpo, ci aveva rimesso il 
sonno e l'appetito, e non poteva nemmeno sfogarsi col 
dire che quella storia andava a finire coll'usciere, perché 
subito padron 'N toni mandava don G iammaria o il se¬ 
gretario, a domandar pietà, e non lo lasciavano più veni¬ 
re in piazza, per gli affari suoi, senza metterglisi alle cal¬ 
cagna, sicché tutti nel paese dicevano che quelli erano 
danari del diavolo. Con Piedipapera non poteva sfogarsi 
perché gli rimbeccava subito che i lupini erano fradici, e 
che egli faceva il sensale. -Ma quel servizio lì potrebbe 
farmelo! disse a un tratto fra di sé - e non dormì più 
quella notte, tanto gli piacque la trovata - e andò a tro¬ 
vare Piedipapera appena fatto giorno, che ancora si sti¬ 
rava le braccia e sbadigliava sull'uscio. - Voi dovreste 
fingere che mi comprate il mio credito, gli disse, così po¬ 
tremo mandare l'usciere dai M alavoglia, e non vi diran¬ 
no che fate l'usuraio, se volete riavere il vostro denaro, 
né che è danaro del diavolo. - Vi è venuta stanotte la 
bella idea? sghignazzò Piedipapera, che mi avete sve¬ 
gliato all'alba per dirmela? - Son venuto a dirvi pure per 
quei sarmenti; se li volete potete venire a pigliarveli. - 
Allora potete mandare per l'usciere, rispose Piedipape¬ 
ra; ma le spese le fate voi. Q uella buona donna di coma¬ 
re G razia s'era affacciata apposta in camicia per dire a 
suo marito: - Cosa è venuto a confabulare con voi lo zio 
Crocifisso? Lasciateli stare quei poveri Malavoglia, che 
ne hanno tanti di guai! - Tu va a filare! rispondeva com- 
pareTino. Ledonnehanno i capelli lunghi ed il giudizio 
corto. - E se ne andò zoppicando a bere l'erbabianca da 
compare Pizzuto. 


Letteratura italiana Einaudi 



G iovanni Verga -1 M al avoglia 


- Vogliono dargli il cattivo Natale a quei poveretti, 
mormorava comare G razia colle mani sulla pancia. 

Davanti a ogni casa c'era la cappelletta adornata di 
frasche e d'arance, e la sera vi accendevano le candele, 
quando veniva a suonare la cornamusa, e cantavano la 
litania che era una festa per ogni dove. I bambini gioca¬ 
vano ai nocciuoli, nella strada, e se A lessi si fermava a 
guardare colle gambe aperte, gli dicevano: 

- Tu vattene, se non hai nocciuoli per giocare. - Ora 
vi pigliano la casa. 

I nfatti la vigilia di N atale venne apposta l'usciere in 
carrozza pei M alavoglia, talché tutto il paese si mise in 
subbuglio: e andò a lasciare un foglio di carta bollata sul 
canterano, accanto alla statua del Buon Pastore. 

- L'avete visto l'usciere che è venuto pei M alavoglia? 
andava dicendo comare Venera. - 0 ra stanno freschi! 

Suo marito, che non gli pareva vero di aver ragione, 
allora cominciò a gridare e a strepitare. 

- lo l'avevo detto, santi del Paradiso! cheque! 'Ntoni 
a bazzicare per la casa non mi piaceva! 

- Voi state zitto che non sapete nulla! gli rimbeccava 
laZuppidda. Questi sono affari nostri. Le ragazze si ma¬ 
ritano così, se no vi restano sulla pancia, come le casse¬ 
ruolevecchie. 

- Che maritare! ora che è venuto l'usciere! 

Allora laZuppiddagli piantava le mani sulla faccia. 

- Che lo sapevate che doveva venire l'usciere? Voi ab¬ 
baiate sempre a cose fatte, ma un dito, che è un dito, 
non lo sapete muovere. I nfine l'usciere non se la mangia, 
la gente. 

L'usciere è vero che non si mangia la gente, ma i M a- 
lavoglia erano rimasti come se li avesse presi un acciden¬ 
te tutti in una volta, e stavano nel cortile, seduti in cer¬ 
chio, a guardarsi in viso, e quel giorno dell'usciere non si 
misero a tavola in casa dei M alavoglia. 

- Sacramento! esclamava ‘N toni. Siamo sempre come 


Letteratura italiana Einaudi 



G iovanni Verga -1 M alavoglia 


i pulcini nella stoppa, ed ora mandano l'usciere per ti¬ 
rarci il collo. 

- Cosa faremo? diceva la Longa. 

Padron 'N toni non lo sapeva, ma infine si prese in 
mano la carta bollata e andò a trovare lo zio Crocifisso 
coi due nipoti più grandicelli, per dirgli di prendersi la 
Provvidenza, che mastro Turi l'aveva rattoppata allora 
allora, e al poveraccio gli tremava la voce come quando 
gli era morto il figlio Bastianazzo. - lo non so niente, gli 
rispose Campana di legno, lo non c'entro più. H o ven¬ 
duto il mio credito a Piedipapera e dovete sbrigarvela 
con lui. 

Piedipapera appena li vide venire in processione co¬ 
minciò a grattarsi il capo. - Cosa volete che ci faccia? ri¬ 
spose lui; io sono un povero diavolo e ho bisogno di 
quei denari, e della Provvidenza non so che farne, per¬ 
ché non è il mio mestiere; ma se la vuole lo zio C rocifis- 
so vi aiuterò a venderla. 0 r ora torno. 

Quei poveracci rimasero ad aspettare seduti sul mu¬ 
ricciolo, e senza aver coraggio di guardarsi in faccia; ma 
gettavano occhiate lunghe sulla strada donde s'aspettava 
Piedipapera, il quale comparve finalmente adagio ada¬ 
gio - ma quando voleva sapeva arrancare speditamente 
colla sua gamba storpia. - D ice che è tutta rotta come 
una scarpa vecchia, e non sa che farsene; gridò da lonta¬ 
no; - mi dispiace, ma non ho potuto far nulla. Così i M a- 
lavoglia se ne tornarono a casa colla carta bollata in ma¬ 
no. 

Pure qualche cosa bisognava fare, perché quella carta 
bollata lì, posata sul canterano, avevano inteso dire, si 
sarebbe mangiato il canterano, la casa e tutti loro. 

- Q ui ci vuole un consiglio di don Silvestro il segreta¬ 
rio, suggerì M aruzza. Portategli quelle due galline là, e 
qualche cosa vi saprà dire. 

D on Silvestro disse che non c'era tempo da perdere, e 
li mandò da un bravo avvocato, il dottor Scipioni, il 


Letteratura italiana Einaudi 



G iovanni Verga -1 M al avoglia 


quale stava di casa in via degli Ammalati, di faccia allo 
stallatico dello zio Crispino, ed era giovane, ma quanto a 
chiacchiere ne possedeva da mettersi in tasca tutti gli av¬ 
vocati vecchi che pretendevano cinque onze per aprir la 
bocca, mentre lui si contentava di venticinque lire. 

L'avvocato Scipioni stava facendo delle spagnolette, e 
li fece andare e venire due o tre volte prima di dar loro 
pratica; il bello poi era che andavano tutti in processio¬ 
ne, l'un dietro l'altro, e da principio ci si accompagnava 
anche la Longa colla bimba in collo, per aiutare a dire le 
proprie ragioni, e così perdevano tutti la giornata. 
Q uando poi l'avvocato ebbe letto le carte, e potè capire 
qualche cosa dalle risposte ingarbugliate che doveva 
strappare con le tenaglie a padron ‘N toni, mentre gli al¬ 
tri se ne stavano appollaiati sulle loro scranne senza osa¬ 
re di fiatare, si mise a ridere di tutto cuore, e gli altri ri¬ 
devano con lui, senza sapere perché, per ripigliar fiato. - 
N iente, rispose l'avvocato; non c'è da far niente; - e sic¬ 
come padron 'N toni tornava a dire che era venuto 
l'usciere, - L'usciere lasciatelo venire anche una volta al 
giorno, così il creditore si stancherà più presto di rimet¬ 
terci le spese. Non potranno prendervi nulla, perché la 
casa è dotale, e per la barca faremo il reclamo in nome 
di mastro Turi Zuppiddu. Vostra nuora non c'entra nel¬ 
la compera dei lupini. 

L'avvocato seguitò a parlare senza sputare, senza 
grattarsi il capo, per più di venticinque lire, talmente 
che padron 'N toni e i suoi nipoti si sentivano venire l'ac¬ 
quolina in bocca di parlare anche loro, di spifferare la 
loro brava difesa che si sentivano gonfiare in testa; e se 
ne andarono intontiti, sopraffatti da tutte quelle ragioni 
che avevano, ruminando e gesticolando le chiacchiere 
dell'avvocato per tutta la strada. M aruzza che stavolta 
non era andata, come li vide arrivare colla faccia rossa e 
gli occhi lucenti, si sentì sgravare di un gran peso anche 
lei, e si rasserenò in viso aspettando che dicessero quel 


Letteratura italiana Einaudi 


70 



G iovanni Verga -1 M alavoglia 


che aveva detto l'avvocato. M a nessuno apriva bocca e 
stavano a guardarsi l'un l'altro. 

- E bbene, domandò infine M aruzza la quale moriva 
d'impazienza. 

- Niente! non c'è paura di niente! rispose tranquilla¬ 
mente padron 'N toni. 

- E l'avvocato? - Sì, l'avvocato l'ha detto lui che non 
ci è paura di niente. 

-Ma cosa ha detto? insistè M aruzza. 

- Eh, lui sa dirle le cose; un uomo coi baffi! Benedet¬ 
te quelle venticinque lire! 

-Ma infine cos'ha detto di fare? 

11 nonno guardò il nipote, e 'N toni guardò il nonno. - 
N ulla, rispose alfine padron 'N toni. H a detto di non far 
nulla. 

- Non gli pagheremo niente, aggiunse 'Ntoni più ar¬ 
dito, perché non può prenderci né la casa né la Provvi¬ 
denza... N on gli dobbiamo nulla. 

- E i lupini? 

- È vero! e i lupini? ripetè padron 'N toni. 

- I lupini?... N on ce li abbiamo mangiati, i suoi lupi¬ 
ni; non li abbiamo in tasca; e non può prenderci nulla lo 
zio Crocifisso; l'ha detto l'avvocato, che ci rimetterà le 
spese. 

Allora successe un momento di silenzio; intanto M a- 
ruzza non sembrava persuasa. 

- D unque ha detto di non pagare? 

'N toni si grattò il capo, e il nonno soggiunse: - È ve¬ 
ro, i lupini ce li ha dati, e bisogna pagarli. 

N on c'era che dire. Adesso che l'avvocato non era più 
là, bisognava pagarli. Padron 'N toni scrollando il capo 
borbottava: 

- Q uesto poi no! questo non l'hanno mai fatto i M a- 
lavoglia. Lo zio Crocifisso si piglierà la casa, e la barca, e 
tutto, ma questo poi no! 

Il povero vecchio era confuso; ma la nuora piangeva 
in silenzio nel grembiule. 


Letteratura italiana Einaudi 


7i 



G iovanni Verga -1 M al avoglia 


- Allora bisogna andare da don Silvestro; conchiuse 
padron 'N toni. 

E di comune accordo, nonno, nipoti e nuora, persino 
la bimba, andarono di nuovo in processione dal segreta¬ 
rio comunale, per chiedergli come dovevano fare per 
pagare il debito, senza che lo zio Crocifisso mandasse 
dell'altre carte bollate, che si mangiavano la casa, la bar¬ 
ca e tutti loro. D on Silvestro, il quale sapeva di legge, 
stava passando il tempo costruendo una gabbia a trap¬ 
pola che voleva regalare ai bambini della Signora. E i 
non faceva come l'avvocato, e li lasciò chiacchierare e 
chiacchierare, seguitando ad infilar gretole nelle can¬ 
nucce. I nfine disse quel che ci voleva: - 0 rbè, se la gnà 
M aruzza ci mette la mano, ogni cosa si sarebbe aggiusta¬ 
ta. La povera donna non sapeva indovinare dove doves¬ 
se mettere la sua mano. - Dovete metterla nella vendita, 
le disse don Silvestro, e rinunziare all'ipoteca della dote, 
quantunque i lupini non li abbiate presi voi. - I lupini li 
abbiamo presi tutti! mormorava la Longa, e il Signore ci 
ha castigati tutti insieme col prendersi mio marito. 

Quei poveri ignoranti, immobili sulle loro scranne, si 
guardavano fra di loro, e don Silvestro intanto rideva 
sotto il naso. Poi mandò a chiamare lo zio Crocifisso, il 
quale venne ruminando una castagna secca, giacché ave¬ 
va finito allora di desinare, e aveva gli occhietti più lustri 
del solito. Dapprincipio non voleva sentirne nulla, e di¬ 
ceva che lui non ci entrava più, e non era affar suo. - I o 
sono come il muro basso, che ognuno ci si appoggia e fa 
il comodo suo, perché non so parlare come un avvocato, 
e non so dire le mie ragioni; la mia roba par roba rubata, 
ma quel che fanno a me lo fanno a G esù Crocifisso che 
sta in croce; e seguitava a borbottare e brontolare colle 
spalle al muro, e le mani ficcate nelle tasche; né si capiva 
nemmeno quel che dicesse per quella castagna che ci 
aveva in bocca. Don Silvestro sudò una camicia per far¬ 
gli entrare in testa che infine i M alavoglia non potevano 


Letteratura italiana Einaudi 


72 



G iovanni Verga -1 M alavoglia 


dirsi truffatori, se volevano pagare il debito, e la vedova 
rinunziava all'ipoteca. - I Malavoglia si contentano di 
restare in camicia per non litigare; ma se li mettete colle 
spalle al muro, cominciano a mandar carta bollata anche 
loro, echi s'èvisto s'è visto. Infine un po' di carità biso¬ 
gna averla, santo diavolone! Volete scommettere che se 
continuate a piantare i piedi in terra come un mulo, non 
avrete niente? 

E lo zio Crocifisso allora rispondeva: - Quando mi 
prendono da questo lato non so più che dire; e promise 
di parlarne a Piedipapera. - Per riguardo all'amicizia io 
farei qualunque sacrificio. - Padron 'N toni poteva dirlo, 
se per un amico avrebbe fatto questo ed altro; e gli offrì 
la tabacchiera aperta, fece una carezza alla bimba, e le 
regalò una castagna. - Don Silvestro conosce il mio de¬ 
bole; io non so dir di no. Stasera parlerò con Piedipape¬ 
ra, e gli dirò di aspettare sino a Pasqua; purché comare 
M aruzza ci metta la mano. - Comare M aruzza non sape¬ 
va dove bisognava metterla, la mano, e rispose che ce 
l'avrebbe messa anche subito. - A Mora potete mandare a 
prendervi quellefaveche mi avete chiesto per seminarle; 
- disse poi lo zio Crocifisso a don Silvestro, prima di an¬ 
darsene. 

- Va bene, va bene, rispose don Silvestro; lo so che 
per gli amici avete il cuore grande quanto il mare. 

Piedipapera davanti alla gente non voleva sentir par¬ 
lare di dilazione; e strillava e si strappava i capelli, che lo 
volevano ridurre in camicia, e volevano lasciarlo senza 
pane per tutto l'inverno, lui e sua moglie G razia, dopo 
che l'avevano persuaso a comprare il debito dei M alavo¬ 
glia, e quelle erano cinquecento lire l'una meglio dell'al¬ 
tra, che s'era levate di bocca per darle allo zio Crocifis¬ 
so. Sua moglie G razia, poveretta, spalancava gli occhi, 
perché non sapeva di dove li avesse presi quei denari, e 
metteva buone parole pei M alavoglia, i quali erano bra¬ 
va gente, e tutti li avevano sempre conosciuti per galan- 


Letteratura italiana Einaudi 


73 



G iovanni Verga -1 M al avoglia 


tuomini nel vicinato. Lo zio Crocifisso adesso prendeva 
anche lui la parte dei M alavoglia. - H an detto che pa¬ 
gheranno, e se non potranno pagare vi lasceranno la ca¬ 
sa. La gnà M aruzza ci metterà la mano anche lei. N on lo 
sapete che al giorno d'oggi per avere il fatto suo bisogna 
fare come si può? - Allora Piedipapera s'infilò il giub¬ 
bone di furia, e se ne andò via bestemmiando, che faces¬ 
sero pure come volevano, lo zio Crocifisso e sua moglie, 
giacché lui non contava per nulla in casa. 


- Letteratura italiana Einaudi 



G iovanni Verga -1 M alavoglia 


CAPITOLO 7 


Q uello fu un brutto N atale pei M alavoglia; giusto in 
quel tempo anche Luca prese il suo numero alla leva, un 
numero basso da povero diavolo, e se ne andò a fare il 
soldato senza tanti piagnistei, che oramai ci avevano fat¬ 
to il callo. Stavolta 'N toni accompagnando il fratello col 
berretto sull'orecchio, talché pareva fosse lui che partis¬ 
se, gli diceva che non era nulla, e anche lui aveva fatto il 
soldato. Q uel giorno pioveva, e la strada era tutta una 
pozzanghera. 

- Non voglio che mi accompagniate - ripeteva Luca 
alla mamma; - già la stazione è lontana. - E stava 
sull'uscio a veder piovere sul nespolo, col suo fardelletto 
sotto il braccio. Poi baciò la mano al nonno e alla mam¬ 
ma, e abbracciò M ena e i fratelli. 

Così la Longa se lo vide partire sotto l'ombrello, ac¬ 
compagnato da tutto il parentado, saltando sui ciottoli 
della stradicciuola ch'era tutta una pozzanghera, e il ra¬ 
gazzo siccome era giudizioso quanto il nonno, si rim¬ 
boccò i calzoni sul ballatoio, sebbene non li avrebbe 
messi più, ora che lo vestivano da soldato. 

- Questo qui non scriverà per danari, quando sarà 
laggiù, pensava il vecchio; e se D io gli dà giorni lunghi, 
la tira su un'altra volta la casa del nespolo. M a D io non 
gliene diede giorni lunghi, appunto perché era fatto di 
quella pasta; - e quando giunse più tardi la notizia che 
era morto, alla Longa le rimase quella spina che l'aveva 
lasciato partire colla pioggia, e non l'aveva accompagna¬ 
to alla stazione. 

- Mamma! disse Luca tornando indietro, perché gli 
piangeva il cuore di lasciarla così zitta zitta sul ballatoio, 
come la M adonna addolorata; quando tornerò vi avvi¬ 
serò prima, e così verrete ad incontrarmi tutti alla stazio¬ 
ne. - E quelle parole Maruzza non le dimenticò finché le 


Letteratura italiana Einaudi 


75 



G iovanni Verga -1 M al avoglia 


chiusero gli occhi; e sino a quel giorno si portò fitta nel 
cuore quell 'altra spina che il suo ragazzo non assisteva 
alla festa che si fece quando misero di nuovo in mare la 
Provvidenza, mentre c'era tutto il Paese, e Barbara Zup- 
pidda s'era affacciata colla scopa per spazzar via i tru¬ 
cioli. - Lo faccio per amor vostro; aveva detto a 'N toni 
di padron 'N toni; perché è la vostra Provvidenza. 

- Voi colla scopa in mano sembrate una regina: rispo¬ 
se 'N toni. - In tutta Trezza non c'è una brava massaia 
come voi! 

- 0 ra che vi portate via la Provvidenza non ci verrete 
più da queste parti, compare 'N toni. 

- Sì che ci verrò. E poi per andare alla sciara questa è 
la strada più corta. 

- Ci verrete per vedere la M angiacarrubbe, che si 
mette alla finestra quando passate. 

- La M angiacarrubbe gliela lascio a Rocco Spatu, ché 
ci ho altro pel capo. 

- Chissà quante ce ne avete in testa, delle belle ragaz¬ 
ze di fuori regno, non è vero? 

- Q ui ce n'è pure delle belle ragazze, comare Barbara, 
e lo so io. 

- Davvero? 

- Per l'anima mia! 

- 0 a voi che ve ne importa? 

- M e ne importa, sì! ma ad esse non gliene importa di 
me, perché ci hanno i zerbinotti che passeggiano sotto le 
finestre, colle scarpe inverniciate. 

- lo non le guardo nemmeno, le scarpe inverniciate, 
per la M adonna dell'O gnina! La mamma dice che le 
scarpe inverniciate son fatte per mangiarci la dote e ogni 
cosa; e qualche bel giorno vuole uscire fuori sulla strada, 
colla rocca in mano, a fare una commedia con quel don 
Silvestro, se non mi lascia in pace. 

- Che lo dite sul serio, comare Barbara? 

- Sì, davvero! 


Letteratura italiana Einaudi 



G iovanni Verga -1 M alavoglia 


- Q uesta cosa mi piace! disse 'N toni. 

- Sentite, andateci il lunedì alla sciara, quando mia 
madre va alla fiera. 

- Al lunedì il nonno non mi lascerà pigliar fiato, ora 
che mettiamo in mare la Provvidenza. 

Appena mastro Turi disse che la barca era in ordine, 
padron 'N toni venne a pigliarsela coi suoi ragazzi, e tut¬ 
ti gli amici, eia Provvidenza, mentre camminava verso la 
marina, barcollava sui sassi come avesse il mal di mare, 
in mezzo alla folla. 

- Date qua! gridava più forte di tutti compare Zup- 
piddu; ma gli altri sudavano e gridavano per spingerla 
sui regoli, quando la barca inciampava nei sassi. - La¬ 
sciate fare a me; se no me la piglio in braccio come una 
bambina, e ve la metto nell'acqua tutta in una volta. 

- CompareTuri è capace di farlo, con quelle braccia! 
dicevano alcuni. 0 ppure: - Adesso i M alavoglia si met¬ 
tono di nuovo a cavallo. 

- Q uel diavolo di compare Zuppiddu ci ha le fate nel¬ 
le mani! esclamavano. G uardate come l'ha ridotta, che 
prima sembrava una scarpaccia vecchia addirittura! 

E davvero adesso la Provvidenza sembrava tutt'altra 
cosa, lucente della pece nuova, e con quella bella fascia 
rossa lungo il bordo, e sulla poppa il san Francesco colla 
barba che sembrava di bambagia, talché persino la Lon- 
ga si era riconciliata colla Provvidenza, da quando era 
tornata senza suo marito, e aveva fatto la pace per la 
paura, ora che era venuto l'usciere. 

- Viva san Francesco! gridava ognuno come vedeva 
passare la Provvidenza, e il figlio della Locca gridava più 
forte degli altri, per la speranza che adesso padron 'N to¬ 
ni prendesse a giornata anche lui. M ena si era affacciata 
sul ballatoio, e piangeva un'altra volta dalla contentezza, 
e fin la Locca si alzò e andò colla folla anche lei dietro i 
M alavoglia. 

- 0 comare M ena, questa deve essere una bella gior- 


Letteratura italiana Einaudi 


77 



G iovanni Verga -1 M al avoglia 


nata per voi altri; lediceva Alfio M osca dalla sua finestra 
dirimpetto; dev'essere come quando potrò comprare il 
mio mulo. 

- E l'asino lo venderete? 

- Come volete che faccia? lo non sono ricco come 
Vanni Pizzuto; se no, in coscienza, non lo venderei. 

- Povera bestia! 

- Se avessi a dar da mangiare a un'altra bocca prende¬ 
rei moglie, e non starei solo come un cane! disse Alfio 
ridendo. 

M ena non sapeva che dire, ed Alfio aggiunse poi: 

- 0 ra che ci avete in mare la Provvidenza, vi marite¬ 
ranno con Brasi Cipolla. 

- 11 nonno non mi ha detto nulla. 

- Ve lo dirà dopo. Ancora c'è tempo. Da ora a quan¬ 
do vi mariterete chissà quante cose succederanno, e per 
quali strade andrò col mio carro? M i hanno detto che al¬ 
la Piana, al di là della città, c'è da lavorare per tutti alla 
ferrovia. 0 ra la Santuzza s'è intesa con massaro Filippo, 
pel mosto nuovo, e non avrò più nulla da far qui. 

Padron Cipolla invece, malgrado che i M alavoglia si 
fossero messi di nuovo a cavallo, continuava a scrollare 
il capo, e andava sentenziando che era un cavallo senza 
gambe; lui lo sapeva dove erano le magagne, nascoste 
sotto la pece nuova. 

- Una Provvidenza rattoppata! - sogghignava lo spe¬ 
ziale - sciroppo d'altea, e mucillaggine di gomma arabi¬ 
ca, come la monarchia costituzionale. Vedrete che gli fa¬ 
ranno pagare anche la ricchezza mobile, a padron 
'N toni. 

- Fin l'acqua che si beve ci faranno pagare. 0 ra dice 
che metteranno il dazio sulla pece. Per questo padron 
'N toni si è affrettato a far allestire la sua barca; contutto¬ 
ché mastro Turi Zuppiddu avanza ancora cinquanta lire 
da lui. 

- Chi ha avuto giudizio è stato lo zio Crocifisso, che 
ha venduto a Piedipapera il credito dei lupini. 


Letteratura italiana Einaudi 



G iovanni Verga -1 M alavoglia 


- 0 ra, se la ruota non gira pei M alavoglia, la casa del 
nespolo se la piglia Piedipapera; e la Provvidenza torna 
dacompareZuppiddu. 

Intanto la Provvidenza era scivolata in mare come 
un'anitra, col becco in aria, e ci sguazzava dentro, si go¬ 
deva il fresco, dondolandosi mollemente, nell'acqua ver¬ 
de, che lecolpettava attorno ai fianchi, e il sole le ballava 
sulla vernice. Padron 'N toni, se la godeva anche lui, col¬ 
le mani dietro la schiena e le gambe aperte, aggrottando 
un po' le ciglia, come fanno i marinai quando vogliono 
vederci bene anche al sole, che era un bel sole d'inverno, 
e i campi erano verdi, il mare lucente, e il cielo turchino 
che non finiva mai. Così tornano il bel sole e le dolci 
mattine d'inverno anche per gli occhi che hanno pianto, 
e li hanno visti del color della pece, e ogni cosa si rinno¬ 
va come la Provvidenza, che era bastata un po' di pece e 
di colore, e quattro pezzi di legno, per farla tornare nuo¬ 
va come prima, e chi non vede più nulla sono gli occhi 
che non piangono più, e sono chiusi dalla morte. 

- Compare Bastianazzo non potè vederla questa fe¬ 
sta! pensava fra di sé comare M aruzza andando innanzi 
e indietro davanti all'orditoio, a disporre la trama, che 
quei regoli e quelle traverse glieli aveva fatti tutti suo 
marito colle sue mani, la domenica o quando pioveva, e 
li aveva piantati lui stesso nel muro. Ogni cosa in quella 
casa parlava ancora di lui, e c'era il suo paracqua d'ince¬ 
rata in un cantuccio e le sue scarpe quasi nuove sotto il 
letto. M ena, mentre imbozzimava l'ordito, aveva il cuore 
nero anch'essa, pensando a compare A Ifio, il quale se ne 
andava alla Bicocca, e avrebbe venduto il suo asino, po¬ 
vera bestia! ché i giovani hanno la memoria corta, e han¬ 
no gli occhi per guardare soltanto a levante; e a ponente 
non ci guardano altro che i vecchi, quelli che hanno vi¬ 
sto tramontare il sole tante volte. 

- 0 ra che hanno rimesso in mare la Provvidenza, dis¬ 
se infine M aruzza, vedendo la figliuola pensierosa, tuo 


Letteratura italiana Einaudi 


79 



G iovanni Verga -1 M al avoglia 


nonno ha ripreso ad andare con padron Cipolla; li ho vi¬ 
sti insieme anche stamattina dal ballatoio, davanti alla 
tettoia di Peppi N aso. 

- Padron Fortunato è ricco e non ha nulla da fare, e 
se ne sta in piazza tutto il giorno; rispose M ena. 

- Sì, e suo figlio Brasi ne ha della grazia di D io. 0 ra 
che abbiamo la nostra barca, e i nostri uomini non do¬ 
vranno andare a giornata, ci trarremo fuori dalla stoppa 
anche noi; e se le anime del Purgatorio ci aiutano a le¬ 
varci il debito dei lupini, si potrà cominciare a pensare 
alle altre cose. Tuo nonno non ci dorme, sta tranquilla, e 
quanto a questo non ve lo farà sentire che avete perso il 
padre, chéècomeun altro padre, lui. 

Poco dopo arrivò padron 'N toni carico di reti, che 
pareva una montagna, e non gli si vedeva la faccia. - Son 
venuto a riprenderle dalla paranza, disse, e bisogna rive¬ 
dere le maglie giacché domani armeremo la 
Provvidenza. 

- Perché non vi siete fatto aiutare da 'N toni? gli ri¬ 
spose M aruzza tirando per un capo, mentre il vecchio 
girava in mezzo al cortile come un arcolaio, per dipanare 
le reti che non finivano più, e pareva un serpente colla 
coda. - L'ho lasciato di là da mastro Pizzuto. Povero ra¬ 
gazzo, ha da lavorare tutta la settimana! E ' fa caldo an¬ 
che in gennaio con quel po' di roba sulle spalle. 

A lessi rideva del nonno, vedendolo così rosso e curvo 
come un amo, e il nonno gli disse: - G uarda che qui fuo¬ 
ri c'è quella povera Locca; suo figlio è in piazza senza far 
nulla, e non hanno da mangiare. - M aruzza mandò A les¬ 
si dalla Locca, con quattro fave, e il vecchio, asciugan¬ 
dosi il sudore colla manica della camicia, soggiunse: - 
0 ra che ci abbiamo la nostra barca, se arriviamo all'esta¬ 
te, coll'aiuto di Dio, lo pagheremo il debito. - Ei non sa¬ 
peva dir altro, e guardava le sue reti, seduto sotto il ne¬ 
spolo, come se le vedesse piene. 

- Adesso bisogna far la provvista del sale, prima che 


Letteratura italiana Einaudi 



G iovanni Verga -1 M alavoglia 


ci mettano il dazio, se è vero - andava dicendo colle ma¬ 
ni sotto le ascelle. Compare Zuppiddu lo pagheremo coi 
primi denari, ed egli mi ha promesso che allora ci darà a 
credenza la provvista dei barilotti. 

- N el canterano ci sono cinque onze della tela di M e- 
na; aggiunse M aruzza. 

- Bravo! con lo zio Crocifisso non voglio farci più de¬ 
biti, perché non me lo dice il cuore, dopo l'affare dei lu¬ 
pini; ma trenta lire ce le darebbe per la prima volta che 
andiamo in mare con la Provvidenza. 

- Lasciatelo stare! esclamò la Longa, i danari dello zio 
Crocifisso portano disgrazia! Anche stanotte ho sentito 
cantare la gallina nera! 

- Poveretta! esclamò il vecchio sorridendo al vedere 
la gallina nera che passeggiava pel cortile colla coda in 
aria e la cresta sull'orecchio, come se non fosse fatto 
suo. Essa fa pure l'uovo tutti i giorni. 

Allora M ena prese la parola e si affacciò sull'uscio. - 
Ce n'è un paniere pieno di uova, aggiunse, e lunedì, se 
compare Alfio va a Catania, potete mandare a venderle 
al mercato. 

- Sì, anche queste aiutano a levare il debito! disse pa- 
dron 'N toni; ma voi altri dovreste mangiarvelo qualche 
uovo, quando avete voglia. 

-No, non ne abbiamo voglia, - rispose M aruzza, e 
M ena soggiunse: - Se le mangiamo noi, compare Alfio 
non avrà più da venderne al mercato; ora metteremo le 
uova di anitra sotto la chioccia, e i pulcini si vendono ot¬ 
to soldi l'uno. 11 nonno la guardò in faccia e le disse: 

- Tu sei una vera M alavoglia, la mia ragazza! 

Le galline starnazzavano nel terriccio del cortile, al 
sole, e la chioccia, tutta ingrullita, colla sua penna nel 
naso, scuoteva il becco in un cantuccio; sotto le frasche 
verdi dell'orto, lungo il muro, c'era appeso su dei piuoli 
dell'altro ordito ad imbiancare, coi sassi al piede. - Tut- 
ta questa roba fa danari, ripeteva padron 'N toni; e colla 


Letteratura italiana Einaudi 



G iovanni Verga -1 M al avoglia 


grazia di Dio, non ci manderanno più via dalla nostra 
casa. «Casa mia, madre mia». 

- 0 ra i M alavoglia devono pregare D io e san France- 
sco perché la pesca riesca abbondante, diceva intanto 
Piedipapera. 

- Sì, colle annate che corrono! esclamò padron Cipol¬ 
la, ché in mare ci devono aver buttato il colèra anche per 
i pesci! 

Compare M angiacarrubbe diceva di sì col capo, e lo 
zio Cola tornava a parlare del dazio del sale che voleva¬ 
no mettere, e allora le acciughe potevano starsene tran¬ 
quille, senza spaventarsi più dalle ruote dei vapori, ché 
nessuno sarebbe più andato a pescarle. 

- E ne hanno inventata un'altra! aggiunse mastro Tu- 
ri il calafato, di mettere anche il dazio sulla pece. Q uelli 
a cui non gliene importava della pece non dissero nulla; 
ma lo Zuppiddu seguitò a strillare che egli avrebbe chiu¬ 
so bottega, e chi aveva bisogno di calafatare la barca po¬ 
teva metterci la camicia della moglie per stoppa. Allora 
si levarono le grida e le bestemmie. I n questo momento 
si udì il fischio della macchina, e i carrozzoni della ferro¬ 
via sbucarono tutt'a un tratto sul pendio del colle, dal 
buco che ci avevano fatto, fumando e strepitando come 
avessero il diavolo in corpo. - Ecco qua! conchiuse pa¬ 
dron Fortunato: - la ferrovia da una parte e i vapori 
dall'altra. A Trezza non ci si può più vivere, in fede mia! 

Nel villaggio successe una casa del diavolo quando 
volevano mettere il dazio sulla pece. La Zuppidda, colla 
schiuma alla bocca, salì sul ballatoio, e si mise a predica¬ 
re che era un'altra bricconata di don Silvestro, il quale 
voleva rovinare il paese, perché non l'avevano voluto 
per marito: non lo volevano nemmeno per compagno al¬ 
la processione, quel cristiano, né lei né sua figlia! Coma¬ 
re Venera, quando parlava del marito che doveva pren¬ 
dere sua figlia, pareva che la sposa fosse lei. M astro Turi 
avrebbe chiuso bottega, diceva, ma voleva vedere poi 


Letteratura italiana Einaudi 



G iovanni Verga -1 M alavoglia 


come avrebbe fatto la gente a mettere le barche in mare, 
che si sarebbero mangiati per pane gli uni cogli altri. Al¬ 
lora le comari si affacciarono sull'uscio, colle conocchie 
in mano a sbraitare che volevano ammazzarli tutti, quel¬ 
li delle tasse, e volevano dar fuoco alle loro cartacce, e 
alla casa dove le tenevano. G li uomini, come tornavano 
dal mare, lasciavano gli arnesi ad asciugare, e stavano a 
guardare dalla finestra la rivoluzione che facevano le 
mogli. 

- Tutto perché è tornato 'N toni di padron 'N toni, se¬ 
guitava comare V enera, ed è sempre là, dietro le gonnel¬ 
le di mia figlia. - 0 ra gli danno noia le corna, a don Sil¬ 
vestro. I nfine se non lo vogliamo, cosa pretende? M ia 
figlia è roba mia, e posso darla a chi mi pare e piace. G li 
ho detto di no chiaro e tondo a mastro Calla, quand'è 
venuto a fare l'ambasciata in persona, l'ha visto anche lo 
zio Santoro. Don Silvestro gli fa fare quel che vuole, a 
quel G iufà del sindaco; ma io me ne infischio del sinda¬ 
co e del segretario. 0 ra cercano di farci chiudere botte¬ 
ga perché non mi lascio mangiare il fatto mio da questo 
e da quello! Che razza di cristiani, eh? Perché non l'au¬ 
mentano sul vino il loro dazio? o sulla carne, che nessu¬ 
no ne mangia? ma questo non piace a massaro Filippo, 
per amore della Santuzza, che sono in peccato mortale 
tutti e due, e lei porta l'abitino di Figlia di M aria per na¬ 
scondere le sue porcherie, e quel becco dello zio Santo¬ 
ro non vede nulla. Ognuno tira l'acqua al suo mulino, 
come compare N aso, che è più grasso dei suoi maiali! 
Belle teste che abbiamo! 0 ra vogliamo fargli la festa a 
tutte coteste teste di pesce della malannata. 

M astro Turi Zuppiddu si dimenava sul ballatoio colla 
malabestia ed il patarasso in pugno, che voleva far san¬ 
gue, e non l'avrebbero trattenuto nemmen colle catene. 
La bile andava gonfiandosi da un uscio all'altro come le 
onde del mare in burrasca. Don Franco si fregava le ma¬ 
ni, col cappellaccio in capo, e diceva che il popolo leva- 


Letteratura italiana Einaudi 



G iovanni Verga -1 M al avoglia 


va la testa; e come vedeva passare don M ichele, colla pi¬ 
stola appesa sulla pancia, gli rideva sul naso. Anche gli 
uomini, a poco a poco si erano lasciati riscaldare dalle 
loro donne, e si cercavano l'un l'altro per mettersi in 
collera; e perdevano la giornata a stare in piazza colle 
mani sotto le ascelle, e la bocca aperta, ad ascoltare il 
farmacista il quale predicava sottovoce, perché non 
udisse sua moglie ch'era di sopra, di fare la rivoluzione, 
se non erano minchioni, e non badare al dazio del sale o 
al dazio della pece, ma casa nuova bisognava fare, e il 
popolo aveva ad essere re. Invece certuni torcevano il 
muso e gli voltavano le spalle, dicendo: - 11 re vuol esse¬ 
re lui. Lo speziale è di quelli della rivoluzione, per affa¬ 
mare la povera gente! E se ne andavano piuttosto 
all'osteria della Santuzza, dove c'era buon vino che scal¬ 
dava la testa, e compare Cinghialenta e Rocco Spatu fa¬ 
cevano per dieci. 0 ra che si ricominciava la canzone 
delle tasse si sarebbe parlato nuovamente di quella del 
pelo, come la chiamavano la tassa sulle bestie da soma, e 
di aumentare il dazio sul vino. - Santo diavolone! sta¬ 
volta andava a finir male, per la madonna! 

11 vino buono faceva vociare, e il vociare metteva sete, 
intanto che non avevano ancora aumentato il dazio sul 
vino; e quelli che avevano bevuto levavano i pugni in 
aria, colle maniche della camicia rimboccate, e se la 
prendevano persin colle mosche che volavano. 

- Q uesta è come una festa per la Santuzza! dicevano. 
Il figlio della Locca, il quale non aveva denari per bere, 
gridava lì fuori dell'uscio che voleva farsi ammazzare 
piuttosto, ora che lo zio Crocifisso non lo voleva più 
nemmeno a mezza paga, per quel suo fratello Menico 
ches'era annegato coi lupini. Vanni Pizzuto aveva anche 
chiuso la bottega, perché nessuno andava più a farsi ra¬ 
dere, e portava il rasoio in tasca, e vomitava improperi 
da lontano, e sputava addosso a coloro che se ne anda¬ 
vano pei fatti loro, coi remi in collo, stringendosi nelle 
spalle. 


Letteratura italiana Einaudi 



G iovanni Verga -1 M alavoglia 


- Q uelli sono carogne, che non gli importa un corno 
della patria! sbraitava don Franco, tirando il fumo dalla 
pipa come se volesse mangiarsela. G ente che non muo- 
verebbe un dito pel suo paese. 

- Tu lasciali dire! diceva padron 'N toni a suo nipote, 
il quale voleva rompere il remo sulla testa a chi gli dava 
della carogna; colle loro chiacchiere non ci danno pane, 
né ci levano un soldo di debito dalle spalle. 

Lo zio Crocifisso, il quale era di quelli che badano ai 
fatti propri, e quando gli cavavano sangue colle tasse si 
masticava la sua bile dentro di sé, per paura di peggio, 
adesso non si faceva più vedere in piazza, addossato al 
muro del campanile, ma stava rintanato in casa, al buio, 
a recitare paternostri e avemarie per digerire la collera 
contro quelli che strillavano, ed era gente che voleva 
mettere a sacco e a fuoco il paese, e andare a svaligiare 
chi ci aveva quattro soldi in casa. - Lui ha ragione, dice¬ 
vano in paese, perché dei soldi deve averne a palate. - 
Ora ci ha pure le cinquecento lire dei lupini che gli ha 
dato Piedipapera! 

M a la Vespa, la quale aveva tutta la sua roba al sole, e 
non temeva che gliela rubassero, andava gridando per 
lui, colle mani in aria, nera come un tizzone, e coi capel¬ 
li al vento, che suo zio se lo mangiavano vivo ogni sei 
mesi, colla fondiaria, e voleva cavargli gli occhi colle sue 
mani all'esattore, se tornava da suo zio. - Adesso ella 
ronzava continuamente da comare G razia, dalla cugina 
Anna e dalla M angiacarrubbe, ora con un pretesto ed 
ora con un altro, per vedere come se la intendessero 
compare Alfio colla Sant'Agata, ed avrebbe voluto anni¬ 
chilire la Sant'Agata con tutti i M alavoglia; perciò anda¬ 
va dicendo che non era vero che Piedipapera avesse 
comprato il credito dei lupini, perché Piedipapera non 
le aveva mai possedute cinquecento lire, e i M alavoglia 
avevano sempre sul collo i piedi di suo zio Crocifisso, il 
quale poteva schiacciarli come formiche, tanto era ricco, 


Letteratura italiana Einaudi 



G iovanni Verga -1 M al avoglia 


ed ella aveva avuto torto a dirgli di no, pei begli occhi di 
uno il quale non ci aveva che un carro da asino, mentre 
lo zio Crocifisso le voleva bene come alla pupilla degli 
occhi suoi, sebbene in quel momento non volesse aprirle 
l'uscio, per timore che gli entrassero in casa a fare sacco 
e fuoco. 

Chi ci aveva da perdere qualcosa, come padron Ci¬ 
polla o massaro Filippo l'ortolano, stava tappato in casa, 
con tanto di catenaccio, e non metteva fuori nemmeno il 
naso; per questo Brasi Cipolla si era buscato un potente 
ceffone da suo padre, quando l'aveva trovato sulla porta 
del cortile a guardare in piazza come un baccalà. I pesci 
grossi stavano sott'acqua durante la maretta, e non si fa¬ 
cevano vedere, anche quelli che erano teste di pesce, e 
lasciavano il sindaco col naso in aria a cercare la foglia. 

-Nonio vedete che si servono di voi come di un bu¬ 
rattino? gli diceva sua figlia Betta coi pugni sui fianchi. 
0 ra che vi hanno messo nell'impiccio vi voltano le spal¬ 
le, e vi lasciano solo a sgambettare nel pantano; ecco 
quel che vuol dire farsi menare pel naso da quell'imbro¬ 
glione di don Silvestro. 

- lo non mi lascio menar per il naso da nessuno! sal¬ 
tava su Baco da seta. Il sindaco lo faccio io, e non don 
Silvestro. 

Don Silvestro diceva invece che il sindaco lo faceva 
sua figlia Betta, e mastro Croce Calla portava i calzoni 
per isbaglio. Così, fra tutt'e due, il povero Baco da seta 
stava fra l'incudine e il martello. Adesso poi che era ve¬ 
nuta la burrasca, e tutti lo lasciavano a strigliare quella 
mala bestia della folla, non sapeva più da che parte vol¬ 
tarsi. 

- A voi cosa ve ne importa? gli gridava Betta. Fate an¬ 
che voi come fanno gli altri; e se non vogliono il dazio 
della pece, don Silvestro ci penserà lui a trovare qualche 
altra cosa. 

Don Silvestro, invece, era più fermo; continuava ad 


Letteratura italiana Einaudi 



G iovanni Verga -1 M alavoglia 


andare attorno, con quella faccia tosta; e Rocco Spatu e 
Cinghialenta, come lo vedevano, rientravano in fretta 
nell'osteria per non fare uno sproposito, e Vanni Pizzu¬ 
to bestemmiava forte toccando il rasoio dentro la tasca 
dei calzoni. 

Don Silvestro, senza badarci, andava a far quattro 
chiacchiere collo zio Santoro, e gli metteva due centesi¬ 
mi nella mano. 

- Sia lodato Dio! esclamava il cieco, questo è don Sil¬ 
vestro il segretario, che nessun'altri di tutti quelli che 
vengono qui a gridare e a pestare i pugni sulle panche fa 
un centesimo di limosina per le anime del Purgatorio, e 
vengono a dire che vogliono ammazzarli tutti, il sindaco 
e il segretario; l'hanno detto Vanni Pizzuto, Rocco Spa¬ 
tu, e compare Cinghialenta. Vanni Pizzuto s'è messo ad 
andare senza scarpe, per non essere conosciuto; ma io lo 
riconosco egualmente, che striscia sempre i piedi per 
terra, e fa levar la polvere come quando passano le peco¬ 
re. 

- A voi che ve ne importa? gli diceva sua figlia, appe¬ 
na don Silvestro se ne andava. Questi non sono affari 
nostri. L'osteria è come un porto di mare, chi va e chi 
viene, e bisogna essere amici con tutti, e fedeli con nes¬ 
suno; per questo l'anima l'abbiamo ciascuno la sua, e 
ognuno deve badare ai suoi interessi, e non fare giudizi 
temerari contro il prossimo. Compare Cinghialenta e 
Spatu spendono del denaro in casa nostra. Non dico di 
Pizzuto che vende l'erbabianca e cerca di levarci gli av¬ 
ventori. 

Don Silvestro poi andava a fermarsi dallo speziale, il 
quale gli piantava la barba in faccia, e gli diceva che era 
tempo di finirla, e buttar tutto a gambe in aria, e far casa 
nuova. 

- Volete scommettere che questa volta va a finir ma¬ 
le? ribatteva don Silvestro, mettendo due dita nel taschi¬ 
no del farsetto per cavar fuori il dodici tari nuovo. N on 


Letteratura italiana Einaudi 



G iovanni Verga -1 M al avoglia 


c'è tasse che bastano, e un giorno o l'altro bisognerà fi¬ 
nirla davvero. S'ha a mutar registro con Baco da seta che 
si lascia metter la gonnella dalla figlia, e il sindaco lo fa 
lei; - a massaro F ilippo poi non gliene importava un ca¬ 
volo, e padron Cipolla, aveva la superbia di non voler fa¬ 
re il sindaco neanche se l'accoppavano. - Tutti una ma¬ 
nica di borbonici della consorteria; dei minchioni che 
oggi dicono bianco e domani nero, e l'ultimo che parla 
ha ragione lui. La gente fa bene a strillare con questo go¬ 
verno che ci succhia il sangue peggio di una mignatta; 
ma i denari devono venir fuori per amore o per forza. 
Q ui ci vorrebbe un sindaco di testa e liberale come voi. 

Lo speziale allora cominciava a dire quel che avrebbe 
fatto lui, e come aggiustava ogni cosa; e don Silvestro 
stava ad ascoltarlo zitto ed intento che pareva fosse alla 
predica. Bisognava pensare anche a rinnovare il consi¬ 
glio; padron 'N toni non ce lo volevano, perché egli ave¬ 
va la testa stramba, ed era stato causa della morte di suo 
figlio Bastianazzo, - un uomo di giudizio colui, se fosse 
stato vivo! - poi in quell'affare dei lupini aveva fatto 
mettere la mano nel debito a sua nuora, e l'aveva lasciata 
in camicia. Se gli interessi del comune li faceva a quel 
modo!... 

M a intanto se la Signora si affacciava alla finestra, don 
F ranco cambiava discorso, e gridava: - Bel tempo, eh? - 
ammiccando di nascosto a don Silvestro, per fargli capi¬ 
re quel che ci aveva nello stomaco da dire. - A ndate a fi¬ 
darvi di quel che vuol fare uno che ha paura della mo¬ 
glie! pensava fra di sé don Silvestro. - Padron 'N toni era 
di quelli che si stringevano nelle spalle e se ne andavano 
coi remi in collo; e al nipote, il quale avrebbe voluto cor¬ 
rere in piazza anche lui, a vedere quel che si faceva, gli 
andava ripetendo: 

- Tu bada ai fatti tuoi, ché tutti costoro gridano 
ognuno pel suo interesse, e l'affare più grosso per noi è 
quello del debito. 


Letteratura italiana Einaudi 



G iovanni Verga -1 M alavoglia 


Anche compare M osca era di quelli che badavano ai 
fatti propri, e se ne andava tranquillamente, insieme al 
suo carro, in mezzo alla gente che gridava coi pugni in 
aria. - A voi non ve ne importa se mettono la tassa del 
pelo? gli domandava M ena, come lo vedeva arrivare 
coll'asino tutto ansante e colle orecchie basse. - Sì che 
me ne importa, ma bisogna camminare per pagarla, la 
tassa; se no si pigliano il pelo con tutto l'asino, e il carro 
pure. 

- D ice che vogliono ammazzarli tutti, G esummaria! 11 
nonno ha raccomandato di tenere la porta chiusa, e non 
aprire se non tornan loro. V oi andrete ancora via doma¬ 
ni? 

- lo andrò a prendere un carico di calce per mastro 
C roce C alla! 

- 0 cosa ci andate a fare? non lo sapete che è il sinda¬ 
co, e vi ammazzeranno anche voi? 

- Egli dice che non gliene importa a lui; cheta il mu¬ 
ratore, e deve allestire quel muro della vigna per conto 
di massaro Filippo, e se non vogliono il dazio della pece, 
don Silvestro ci penserà lui a qualche altra cosa. 

- Ve l'aveva detto io ch'è tutta roba di don Silvestro! 
sciamava la Zuppidda la quale era sempre lì, a soffiare 
nel fuoco colla conocchia in mano. È roba di ladri e di 
gente che non ha nulla da perdere, e non paga nulla col 
dazio della pece, perché non ha mai avuto nemmeno un 
pezzo di tavola in mare. - La colpa è di don Silvestro, 
seguitava poscia a sbraitare di qua e di là, per tutto il 
paese, e di quell'imbroglione di Piedipapera, il quale 
non ha barche, e vive alle spalle del prossimo, tiene il 
sacco a questo e a quello. - Volete saperne una? N on è 
vero niente che ha comprato il credito dello zio Crocifis¬ 
so! È tutta una finzione fra lui e Campana di legno, per 
spogliare quei poveretti. Piedipapera non li ha mai visti 
cogli occhi cinquecento lire! 

Don Silvestro, per sentire quello che dicevasi di lui, 


Letteratura italiana Einaudi 



G iovanni Verga -1 M al avoglia 


andava spesso a comprare qualche sigaro all'osteria, e 
allora Rocco Spatu, e Vanni Pizzuto, uscivano fuori be¬ 
stemmiando; o si fermava a chiacchierare collo zio San¬ 
toro, tornando dalla vigna, e così venne a sapere tutta la 
storia della finta compera di Piedipapera; ma lui era 
«cristiano» con uno stomaco fondo come un pozzo, e 
metteva tutto là dentro. Egli sapeva il fatto suo, e come 
Betta l'accoglieva colla bocca spalancata peggio di un 
cane arrabbiato, e mastro Croce Calla s'era lasciato 
scappare il detto che a lui non gliene importava, rispose: 
- Volete scommettere che ora vi pianto? - e non si fece 
più vedere in casa del sindaco; così ci avrebbero pensato 
loro a cavarsi d'impiccio, e la Betta non avrebbe potuto 
più dirgli sul mostaccio che voleva rovinare suo padre 
C al là, e i suoi consigli erano quelli di G iuda, che aveva 
venduto Cristo per trenta denari, e così egli voleva rie- 
scire a buttar giù il sindaco pei suoi fini, e fare il gallo in 
paese. Sicché la domenica in cui doveva radunarsi il 
consiglio, don Silvestro, dopo la santa messa, andò a fic¬ 
carsi nello stanzone del municipio, dove c'era prima il 
posto della G uardia N azionale, e si mise tranquillamen¬ 
te a temperare le penne, davanti alla tavola d'abete, per 
ingannare il tempo, mentre la Zuppidda e le altre coma¬ 
ri vociferavano nella strada, filando al sole, e volevano 
strappare gli occhi a tutti loro. 

Baco da seta, come corsero a chiamarlo dal muro del¬ 
la vigna di massaro Filippo, s'infilò il giubbone nuovo, si 
lavò le mani, si spolverò dalla calce, ma non volle muo¬ 
versi se prima non gli chiamavano don Silvestro. Betta 
aveva un bel sgridarlo, e spingerlo per le spalle fuori 
dell'uscio, dicendogli che chi l'aveva preparata la mine¬ 
stra l'avrebbe mangiata, e lui doveva lasciar fare agli al¬ 
tri, purché lo lasciassero star sindaco. Stavolta mastro 
Calla aveva visto quella folla davanti al municipio, colle 
conocchie in mano, e puntava i piedi in terra, restio peg¬ 
gio di un mulo. - N on ci vado se non viene don Siive- 


Letteratura italiana Einaudi 


90 



G iovanni Verga -1 M alavoglia 


stro! ripeteva cogli occhi fuori della testa; - don Silve¬ 
stro lo sa trovare, un ripiego. 

- 11 ripiego ve lo trovo io, - rispondeva Betta. - N on 
lo vogliono il dazio sulla pece? E voi lasciatelo stare. 

- Brava! ei denari di dove si prendono? 

- Di dove si prendono? Fateli pagare a chi ne ha, allo 
zio Crocifisso, a mo’ d'esempio, o a padron Cipolla, o a 
Peppi N aso. 

- Brava! se sono loro i consiglieri! 

- Allora mandateli via e chiamatene degli altri; già 
non saranno loro che vi faranno restare sindaco quando 
tutti gli altri non vi vorranno più. Voi dovete far conten¬ 
ti quelli che sono in maggior numero. 

- Ecco come discorrono le donne! Quasi fossero 
quelli che mi tengono su! Tu non sai nulla. 11 sindaco lo 
fanno i consiglieri, e i consiglieri non possono essere che 
quelli e non altri. Chi vuoi che facciano? i pezzenti di 
mezzo alla strada? 

- A Mora lasciate stare i consiglieri e mandate via il se¬ 
gretario, quell'imbroglione di don Silvestro. 

- Brava, e chi lo fa il segretario? chi lo sa fare? Tuo 
io, o padron Cipolla? sebbene sputi sentenze peggio di 
un filosofo! 

Allora la Betta non seppe più che dire, e si sfogò a 
scaricare ogni sorta d'improperi alle spalle di don Silve¬ 
stro, ch'era il padrone del paese, e se li teneva tutti in ta¬ 
sca. 

- Brava, soggiunse Baco da seta. Ecco, se non c'è lui 
io non so cosa dire. Vorrei vederci te nei miei panni! 

Finalmente arrivò don Silvestro, colla faccia più dura 
del muro, le mani dietro la schiena, e zufolando 
un'arietta. - Eh, non vi perdete d'animo, mastro Croce, 
che non casca il mondo per questa volta! - M astro Cro¬ 
ce da don Silvestro si lasciò menar via e metter alla tavo¬ 
la d'abete del consiglio, col calamaio davanti; ma dei 
consiglieri non c'erano altri che Peppi N aso il macellaio, 


Letteratura italiana Einaudi 


9i 



G iovanni Verga -1 M al avoglia 


tutto unto e colla faccia rossa, che non aveva paura di 
nessuno al mondo, e compare Tino Piedipapera. - 
Q uello lì non ha nulla da perdere! vociava daH'uscio la 
Zuppidda, e ci viene per succhiare il sangue alla povera 
gente, peggio di una sanguisuga, perché vive alle spalle 
del prossimo, e tiene il sacco a questo e a quello per fare 
le birbonate! Razza di ladri e di assassini! 

Piedipapera, sebbene volesse far l'indifferente, pel 
decoro della carica, finì col perdere la pazienza, e si 
rizzò sulla gamba storta, gridando a mastro Cirino, l'in¬ 
serviente comunale, il quale era incaricato del buon or¬ 
dine, e per questo ci aveva il berretto col rosso quando 
non faceva il sagrestano: - Fatemi tacere quella linguac¬ 
cia là. 

- Eh, a voi vi piacerebbe che nessuno parlasse, eh! 
compareTino? 

- Come se tutti non lo sapessero il mestiere che fate, 
che poi chiudete gli occhi quando 'N toni di padron 
'N toni viene a parlare con vostra figlia Barbara. 

- Gli occhi li chiudete voi, becco che siete! quando 
vostra moglie fa il comodino alla Vespa, la quale viene 
tutti i giorni a mettersi sulla vostra porta per cercare Al¬ 
fio Mosca, e voi altri tenete il candeliere. Bel mestiere! 
M a compare A Ifio non vuol saperne, ve lo dico io; ci ha 
pel capo Mena di padron 'Ntoni, e voi altri ci perdete 
l'olio della lucerna, se la Vespa ve l'ha promesso. 

- 0 ra vengo a romperti le corna! minacciò Piedipa¬ 
pera, e cominciò ad arrancare dietro la tavola d'abete. 

- Oggi va a finir male! borbottava mastro Croce 
Giufà. 

- Ohè! ohè! che maniere son queste, vi par d'essere 
in piazza! urlava don Silvestro. - Volete scommettere 
che vi caccio fuori tutti a calci? Ora l'aggiusto io questa 
faccenda. 

La Zuppidda non voleva sentirne affatto d'aggiustar- 
la, e si dibatteva contro don Silvestro il quale la spingeva 


Letteratura italiana Einaudi 


92 



G iovanni Verga -1 M alavoglia 


fuori tirandola pei capelli, e poi se la menò in disparte 
dietro il rastrello della chiusa. 

- Infine che volete? le disse come furono soli, a voi 
che ve ne importa se mettono il dazio sulla pece? forse 
che lo pagate voi o vostro marito? o non devono pagarlo 
piuttosto quelli che hanno bisogno di far accomodare le 
loro barche? Sentite a me: vostro marito è una bestia ad 
essere in collera col municipio, e a far tutto questo 
chiasso. Ora si devono fare gli assessori nuovi, in cam¬ 
bio di padron Cipolla o di massaro M ariano, che non 
valgono niente, e si potrebbe metterci vostro marito. 

- lo non ne so nulla, rispose la Zuppidda, calmatasi 
tutt'a un tratto. - lo non me ne immischio negli affari di 
mio marito. So che si mangia le mani dalla collera, lo 
non posso far altro che andare a dirglielo, se la cosa è 
certa. 

- Andate a dirglielo, è certo come è certo Dio, vi di¬ 
co! Siamo galantuomini o no? santissimo diavolo! 

La Zuppidda partì correndo a prendere suo marito, il 
quale stava rincantucciato nel cortile a cardar stoppa, 
pallido come un morto, e non voleva escire per tutto 
l'oro del mondo, gridando che gli facevano fare qualche 
sproposito, santo Dio! 

Per aprire il sinedrio, e vedere che pesci si pigliavano, 
ci mancava ancora padron Fortunato Cipolla, e massaro 
Filippo l'ortolano, i quali non spuntavano mai, sicché la 
gente incominciava ad annoiarsi, tanto che le comari 
s'erano messe a filare lungo il muricciuolo della chiusa. 

I nfine mandarono a dire che non venivano perché 
avevano da fare; e il dazio, se volevano, avrebbero potu¬ 
to metterlo senza di loro. - 11 discorso di mia figlia Betta 
tale e quale! brontolava mastro Croce G iufà. 

- Allora fatevi aiutare da vostra figlia Betta! esclamò 
don Silvestro. Baco da seta non fiatò più e continuò a 
masticarsi fra i denti il suo brontolio. - 0 ra, disse don 
Silvestro, vedrete che i Zuppiddi verranno loro stessi a 


Letteratura italiana Einaudi 


93 



G iovanni Verga -1 M al avoglia 


dire che mi danno la Barbara, ma voglio farmi pregare, 
io. 

La seduta fu sciolta senza concludere nulla. Il segreta¬ 
rio voleva un po' di tempo per prender lume; in questo 
mentre era suonato mezzogiorno e le comari se n'erano 
andate leste leste. Le poche che erano rimaste, come vi¬ 
dero mastro Cirino chiudere la porta emettersi la chiave 
in tasca, se ne andarono anch'esse pei fatti loro di qua e 
di là, chiacchierando degli improperii che s'erano detti 
Piedipapera e la Zuppidda. 

La sera 'N toni di padron 'N toni seppe quelle chiac¬ 
chiere, e sacramento! voleva fargli vedere che era stato 
soldato, a Piedipapera! Lo incontrò giusto che veniva 
dalla sciara, vicino alla casa dei Zuppiddi, con quel suo 
piede del diavolo, e cominciò adirgli il fatto suo, che era 
una carogna, e si guardasse bene dal dir male dei Zup¬ 
piddi e di quel che facevano, che lui non ci aveva nulla a 
vedere. Piedipapera non aveva la lingua in tasca. - 0 
che ti pare che sei venuto da lontano a fare lo spacca¬ 
montagne, qui? 

- Son venuto a rompervi le corna, se aggiungete altro. 
- Alle grida la gente si era affacciata sugli usci, e si era 
radunata una gran folla; sicché si azzuffarono perbene, e 
Piedipapera, il quale ne sapeva più del diavolo, si lasciò 
cadere a terra tutto in un fascio con 'N toni M alavoglia, 
che così non valevano a nulla le gambe buone, e si avvol¬ 
tolarono nel fango, picchiandosi e mordendosi come i 
cani di Peppi Naso, tanto che 'Ntoni di padron 'Ntoni 
dovette ficcarsi nel cortile dei Zuppiddi, perché aveva la 
camicia tutta stracciata, e Piedipapera lo condussero a 
casa insanguinato come Lazzaro. 

- Sta a vedere! strepitava ancora comare Venera, do¬ 
po che ebbero chiusa la porta sul naso ai vicini, sta a ve¬ 
dere che in casa mia non sono padrona di fare quello 
che mi pare e piace. M ia figlia la do a chi vogl'io. 

La ragazza, tutta rossa, s'era rifugiata in casa, col cuo¬ 
re che gli batteva come un pulcino. 


- Letteratura italiana Einaudi 



G iovanni Verga -1 M alavoglia 


- Ti ha mezzo strappata quest'orecchia! diceva com¬ 
pare Turi versando adagio adagio dell'acqua sulla testa 
di 'N toni. M orde peggio di un cane corso, compare Ti¬ 
no! 

'N toni aveva ancora il sangue agli occhi, e voleva fare 
un precipizio. 

- Sentite, comare Venera, disse allora davanti a tutto 
il mondo, per me se non mi piglio vostra figlia non mi 
marito più. - E la ragazza sentiva dalla camera. - Q uesti 
non son discorsi da farsi ora, compare 'N toni; ma se vo¬ 
stro nonno dice di sì, io per me non vi cambio per V itto- 
rio Emanuele. - Compare Zuppiddu intanto stava zitto 
e gli dava un pezzo di salvietta per asciugarsi; dimodo¬ 
ché 'N toni quella sera se ne andò a casa tutto contento. 

M a i poveri M alavoglia, come avevano saputo della 
sua rissa con Piedipapera, si aspettavano di momento in 
momento l'usciere che venisse a scacciarli dalla casa, 
giacché Pasqua era lì vicina, e dei denari del debito, a 
gran stento, ne avevano raccolto appena una metà. 

- Vedi quel che vuol dire bazzicare dove ci son ragaz¬ 
ze da marito! diceva a 'N toni la Longa. 0 ra tutta la gen¬ 
te parla dei fatti vostri. E mi dispiace per la Barbara. 

- Ed io mela piglio! disse allora 'N toni. 

- Te la pigli? esclamò il nonno. - Ed io chi sono? e 
tua madre non conta per nulla? Q uando tuo padre pre¬ 
se moglie, ed è quella che vedi là, me lo fece dire a me 
prima. A Mora viveva tua nonna, e venne a parlarmene 
nell'orto, sotto il fico. 0 ra non si usano più queste cose, 
e i vecchi non servono a nulla. Un tempo si soleva dire 
«ascolta i vecchi e non la sbagli». Prima deve maritarsi 
tua sorella M ena; lo sai questo? 

- M aledetta la mia sorte! cominciò a gridare 'N toni 
strappandosi i capelli e pestando i piedi. Tutto il giorno 
a lavorare! all'osteria non ci vado! e in tasca non ho mai 
un soldo! 0 ra che mi son trovata la ragazza che mi ci 
vuole, non posso prenderla. Perché son tornato dunque 
da soldato? 


Letteratura italiana Einaudi 


95 



G iovanni Verga -1 M al avoglia 


- Senti! gli disse il nonno rizzandosi su a stento pei 
dolori che gli mangiavano la schiena. - V a a dormire che 
è meglio. Q uesti discorsi non dovresti farceli mai davan¬ 
ti a tua madre! 

-Mio fratello Luca sta meglio di me a fare il soldato! 
brontolò 'N toni nell'andarsene. 


- Letteratura italiana Einaudi 



G iovanni Verga -1 M alavoglia 


CAPITOLO 8 


Luca, poveretto, non ci stava né meglio né peggio; fa¬ 
ceva il suo dovere laggiù, come l'aveva fatto a casa sua, e 
si contentava. N on scriveva spesso, è vero - i francobolli 
costavano venti centesimi - né aveva ancora mandato il 
ritratto, perché da ragazzo lo canzonavano che aveva le 
orecchie d'asino; e invece di tanto in tanto metteva nella 
lettera qualche biglietto da cinque lire, che trovava mo¬ 
do di buscarsi servendo gli ufficiali. 

Il nonno aveva detto: «Prima deve maritarsi la M e- 
na». Ancora non ne parlava, ma ci pensava sempre, e 
adesso che tenevano nel canterano qualcosuccia per pa¬ 
gare il debito, aveva fatto il conto che colla salatura del¬ 
le acciughe si sarebbe pagato Piedipapera, e la casa re¬ 
stava libera per la dote della nipote. Perciò erano stati 
qualche volta a chiacchierare sottovoce con padron F or- 
tunato, sulla riva, mentre aspettavano la paranza, o se¬ 
duti al sole davanti la chiesa, quando non c'era gente. 
Padron Fortunato non voleva far torto alla sua parola, 
se la ragazza aveva la dote, tanto più che suo figlio Brasi 
gli dava sempre dei grattacapi, a correre dietro le ragaz¬ 
ze che non avevano nulla, come un baccalà che era. 

- «L'uomo per la parola, e il bue per le corna», torna¬ 
va a ripetere. 

M ena aveva spesso il cuore nero mentre tesseva, per¬ 
ché le ragazze hanno il naso fine, ed ora che il nonno era 
sempre a confabulare con compare Fortunato, e in casa 
si parlava spesso dei Cipolla, ci aveva sempre la stessa 
cosa davanti agli occhi, come quel cristiano di compar 
Alfio fosse incollato sui panconi del telaio, colle immagi¬ 
ni dei santi. Una sera aspettò sino a tardi per veder tor¬ 
nare compare Alfio insieme al carro dell'asino, colle ma¬ 
ni sotto il grembiale, perché faceva freddo e tutte le 
porte erano chiuse, e per la stradicciuola non si vedeva 
anima viva; così gli diede la buona notte dall'uscio. 


Letteratura italiana Einaudi 


97 



G iovanni Verga -1 M al avoglia 


- Che ve ne andate alla Bicocca al primo del mese? gli 
disse finalmente. 

- Ancora no; ci ho più di cento carichi di vino per la 
Santuzza. Dopo ci penserà Dio. - Ella non sapeva più 
che dire, intanto che compar Alfio si affaccendava nel 
cortile a staccare l'asino, e ad appendere gli arnesi al 
piuolo, e portava la lanterna di qua e di là. - Se ve ne an¬ 
date alla Bicocca chi sa quando ci vedremo più! disse in¬ 
fine M ena che le mancava la voce. 

- 0 perché? V e ne andate anche voi? 

La poveretta stette un pezzetto senza rispondere, seb¬ 
bene fosse buio e nessuno potesse vederla in viso. D i 
tanto in tanto si udivano i vicini parlar dietro gli usci 
chiusi, e piangere i bambini, e il rumore delle scodelle, 
dove stavano cenando, sicché nessuno poteva udire. - 
0 ra dei denari che ci vogliono per Piedipapera ne ab¬ 
biamo la metà, e alla salatura delle acciughe pagheremo 
anche il resto. 

Alfio a quel discorso lasciò l'asino in mezzo al cortile, 
e venne sulla strada. - Allora vi maritano dopo Pasqua? 

Mena non rispose. - Ve l'avevo detto io! aggiunse 
compare Alfio. - Li ho visti parlare io padron 'N toni 
con padron Cipolla. 

- Sarà come vuole Dio! disse poi M ena. A me non im¬ 
portava di maritarmi, purché mi avessero lasciata stare 
qui. 

- Che bella cosa, aggiunse M osca, quando uno è ricco 
come il figlio di padron Cipolla, che può prendersi la 
moglie che vuole, e può stare dove gli piace! 

- Buona notte, compare Alfio; disse poi M ena, dopo 
essere stata un altro pezzetto a guardare la lanterna ap¬ 
pesa al rastrello, e l'asino che andava abboccando le or¬ 
tiche pel muricciolo. Compare Alfio diede la buona not¬ 
te anche lui, e se ne tornò a mettere l'asino nella stalla. 

- Quella sfacciata di Sant'Agata, brontolava la Vespa, 
la quale era a tutte l'ore dai Piedipapera, col pretesto di 


Letteratura italiana Einaudi 



G iovanni Verga -1 M alavoglia 


farsi prestare dei ferri da calza, o per venire a regalare 
qualche pugno di fave che aveva raccolto nella chiusa, - 
quella sfacciata di Sant'Agata è sempre a stuzzicare 
compare M osca. N on gli lascia un momento per grattar¬ 
si il capo! Vergogna! - e brontolava ancora per la stra¬ 
da, mentre Piedipapera chiudeva l'uscio, tirandole die¬ 
tro tanto di lingua. - La Vespa è infuriata come fossimo 
in luglio! sghignazzava compareTino. 

- A lei che gliene importa? chiese comare G razia. 

- G liene importa perché ce l'ha con tutti quelli che si 
maritano, e ora sta covando cogli occhi A Ifio M osca. 

- Tu dovresti dirglielo, che a me non mi piace di tene¬ 
re il candeliere. Come se non si vedesse che sta qui per 
compar A Ifio, e poi la Zuppidda va spargendo che noi ci 
troviamo il nostro conto a fare questo mestiere. 

- La Zuppidda farebbe meglio a grattarsi la sua testa, 
perché ci è da grattare! Con quella porcheria di tirarsi in 
casa 'N toni di padron 'N toni, mentre il vecchio e tutti 
fanno il diavolo, e non ne vogliono sapere. Chiudi la fi¬ 
nestra. Oggi sono stato mezz'ora a godermi la comme¬ 
dia che facevano 'N toni con la Barbara, che mi dolgono 
ancora le reni dallo stare chinato dietro il muro, per sen¬ 
tire quello che dicevano. 'N toni era scappato dalla Prov¬ 
videnza, col pretesto di andare a pigliare la fiocina gran¬ 
de pei cefali; e le diceva: - Se il nonno non vuole, come 
faremo? - Faremo che scapperemo insieme, e poi quan¬ 
do la cosa è fatta dovranno pensarci loro a maritarci, e 
saranno costretti a dir di sì per forza, rispondeva lei; e 
sua madre era lì dietro ad ascoltare, ci giuocherei tutt'e 
due questi occhi! Bella la parte che rappresenta quella 
strega! Ora voglio far ridere tutto il paese. Don Silvestro 
come gliela raccontai, disse che scommetteva di fare ca¬ 
scare la Barbara coi suoi piedi, come una pera matura. 
Non ci mettere il saliscendi all'uscio, perché aspetto 
Rocco Spatu che deve venire a parlarmi. 

Don Silvestro, per far cascare comare Barbara coi 


Letteratura italiana Einaudi 


99 



G iovanni Verga -1 M al avoglia 


suoi piedi ne aveva almanaccata una, che il frate il quale 
dà i numeri del lotto, non l'avrebbe trovata. - Voglio le¬ 
varmi davanti, aveva detto, tutti quelli che cercano di 
prendermi la Barbara. Q uando non avrà più nessuno da 
sposare, allora dovranno pregarmi loro, e farò i patti 
grassi, come s'usa alla fiera, quando i compratori sono 
scarsi. 

F ra quelli che cercavano di prendersi la Barbara c'era 
stato Vanni Pizzuto, allorché andava a far la barba a ma¬ 
stro Turi che aveva la sciatica, ed anche don M ichele, il 
quale si annoiava a passeggiare colla pistola appesa alla 
pancia, senza far nulla, quando non era dietro il banco 
della Santuzza, e faceva l'occhietto alle belle ragazze, 
per ingannare il tempo. La Barbara da principio aveva 
risposto all'occhietto; ma poi, dopo che sua madre le 
aveva detto che quelli eran tutti mangiapani a ufo, più 
birri che altro, e i forestieri vanno frustati, gli aveva sbat¬ 
tuta la finestra sul naso, così baffuto e col berretto gallo¬ 
nato com'era, e don M ichele se n'era mangiato il fegato, 
e per dispetto seguitava a passare e ripassare per la via, 
attorcigliandosi i baffi, e col berretto sugli occhi. La do¬ 
menica poi si metteva il cappello colla piuma, e andava a 
scaricarle un'occhiataccia dalla bottega di Vanni Pizzu¬ 
to, mentre la ragazza andava a messa colla mamma. Don 
Silvestro prese ad andare a farsi radere anche lui, fra 
quelli che aspettavano la messa, e a scaldarsi al braciere 
per l'acqua calda, e scambiare le barzellette. - Q uella 
Barbara gli lascia addosso gli occhi a 'N toni M alavoglia, 
andava dicendo. Volete scommettere dodici tari che se 
la piglia lui? Lo vedete ches'è messo ad aspettarla, colle 
mani nelle tasche? 

Vanni Pizzuto allora lasciò don M ichele colla sapona¬ 
ta sulla faccia, e si affacciò all'uscio: 

- Che pezzo di ragazza, per la madonna! E come 
cammina col naso nella mantellina, che pare un fuso! 
Pensare poi che deve papparsela quel cetriolo di 'N toni 
M alavoglia! 


Letteratura italiana Einaudi ioo 



G iovanni Verga -1 M alavoglia 


- Se Piedipapera vuol essere pagato, 'N toni non se la 
pappa; ve lo dico io. I M alavoglia avranno altro da grat¬ 
tarsi, se Piedipapera si piglia la casa del nespolo. 

Vanni Pizzuto tornò a prendere pel naso don M iche- 
le. - Eh? che ne dite, don M ichele? Anche voi le avete 
fatto il cascamorto. M a quella è una ragazza che fa man¬ 
giare agro di limone. 

Don M ichele non diceva nulla, si spazzolava, si arric¬ 
ciava i baffi, e si metteva il cappello davanti allo spec¬ 
chio. - Ci vuol altro che cappelli colla penna per quella 
lì! sogghignava Pizzuto. 

Finalmente una volta don M ichele disse: 

- Santo diavolone! se non fosse pel cappello colla 
penna, gli farei tenere la candela io, a quel ragazzaccio 
di M alavoglia. Don Silvestro ebbe la premura di andare 
a raccontare ogni cosa a 'N toni, e che don M ichele il 
brigadiere, era un uomo il quale non si lasciava posare le 
mosche sul naso; e doveva avercela con lui. 

- I o gli rido sul mostaccio, a don M ichele il brigadie¬ 
re! rispose 'N toni. Lo so perché ce l'ha con me; ma per 
stavolta può pulirsi la bocca, e farebbe meglio a non 
sciuparsi le scarpe per passare e ripassare davanti alla 
Zuppidda, col berretto gallonato, come se ci avesse la 
corona in capo; che la gente se ne impipa di lui e del suo 
berretto. 

E se lo incontrava lo guardava bene in faccia, ammic¬ 
cando gli occhi, come deve fare un giovanotto di fegato 
che è stato soldato, e non si lascia portar via il suo ber¬ 
retto in mezzo alla folla. Don M ichele continuava a pas¬ 
sare dalla straduccia per puntiglio, per non darla vinta a 
lui, ché se lo sarebbe mangiato come il pane, se non fos¬ 
se stato pel cappello colla penna. 

- Si mangiano! diceva Vanni Pizzuto a tutti coloro 
che andavano a farsi radere la barba, o venivano a com¬ 
prare dei sigari, o delle lenze, o degli ami da pescare, o 
dei bottoni d'osso di quelli da cinque un grano. - Don 


Letteratura italiana Einaudi ioi 



G iovanni Verga -1 M al avoglia 


M ichele e 'N toni M alavoglia un giorno o l'altro si man¬ 
giano come il pane! È quel benedetto cappello colla 
penna che gli lega le mani a don M ichele. E gli paghereb¬ 
be qualche cosa a Piedipapera se glielo levasse davanti, 
quel cetriolo di 'N toni. - Tanto che il figlio della Locca, 
il quale era sempre a gironzare tutto il giorno, colle 
braccia penzoloni, allorché li incontrava si metteva loro 
alle calcagna, per vedere come finiva. 

Piedipapera, quando andava a farsi la barba, e sentiva 
che don M ichele gli avrebbe dato qualche cosa per le¬ 
vargli davanti gli occhi 'Ntoni Malavoglia, si gonfiava 
come un gallo d'I ndia, ché così lo tenevano da conto nel 
paese. 

Vanni Pizzuto tornava a dirgli: - Il brigadiere paghe¬ 
rebbe qualunque cosa per avere in pugno i M alavoglia 
come li tenete voi. 0 perché gliel'avete fatta passar liscia 
quella storia dei pugni che vi ha dato 'N toni? 

Piedipapera alzava le spalle e seguitava a scaldarsi le 
mani sul braciere. Don Silvestro si metteva a ridere e ri¬ 
spondeva per lui: 

- A mastro Vanni gli piacerebbe levar le castagne dal 
fuoco collo zampino di Piedipapera. G ià sapete che co¬ 
mare V enera non vuole né forestieri né berretti gallona¬ 
ti: così quando si sarebbe levato d'attorno 'N toni Mala¬ 
voglia, resterebbe lui solo a far l'asino alla ragazza. 

Vanni Pizzuto non disse nulla, ma ci pensò su tutta la 
notte. 

- Non sarebbe poi una cosa sbagliata! ruminava fra di 
sé; tutto sta a prendere Piedipapera per il collo, e in un 
giorno buono. 

11 giorno buono venne a proposito, che una sera Roc¬ 
co Spatu non si era fatto vivo, Piedipapera era venuto 
dueo tre volte, ad ora tarda, a chieder di lui, colla faccia 
bianca e gli occhi stravolti, e le guardie doganali s'erano 
viste correre di qua e di là, tutte in faccende, col naso a 
terra come cani da caccia, e don M ichele insieme a loro 


Letteratura italiana Einaudi 102 



G iovanni Verga -1 M alavoglia 


colla pistola sulla pancia, e i calzoni infilati negli stivali, 
-Voi potreste fargli un gran servizio a don M ichele, col 
levargli davanti 'N toni M alavoglia - tornò a dire Pizzuto 
a compare Tino, mentre costui per comprare un sigaro 
andava a cacciarsi nell'angolo più oscuro della botteguc- 
cia. G li rendereste un famoso servizio, e ve lo fareste 
amico per davvero! 

- M agari! sospirò Piedipapera, ché gli mancava il fia¬ 
to quella sera, e non aggiunse altro. 

N ella notte si udirono delle fucilate verso il Rotolo, e 
lungo tutta la spiaggia, che pareva la caccia alle quaglie. 
- Altro che quaglie! mormoravano i pescatori rizzando¬ 
si sul letto ad ascoltare. E' son quaglie a due piedi, di 
quelle che portano lo zucchero e il caffè, e i fazzoletti di 
seta di contrabbando. Don M ichele ier sera andava per 
la strada coi calzoni dentro gli stivali e la pistola sulla 
pancia! 

Piedipapera stava nella bottega di Pizzuto a bere il 
bicchierino, prima dell'alba, che c'era ancora il lanterni¬ 
no davanti all'uscio; ma stavolta aveva la faccia di un ca¬ 
ne che ha rotta la pentola; non diceva le solite barzellet¬ 
te, e domandava a questo e a quello cos'era stato quel 
diavolio, e se si erano visti Rocco Spatu e Cinghialenta, e 
si sberrettava con don M ichele, il quale aveva gli occhi 
gonfii egli stivali polverosi, e voleva pagargli per forza il 
bicchierino. M a don M ichele era già stato all'osteria, do¬ 
ve la Santuzza gli diceva, mescendogliene di quel buono: 

- Dove siete stato a rischiar la pelle, santo cristiano? 
N on lo sapete che se chiudete gli occhi voi, vi portate 
nella fossa anche degli altri? 

- E il mio dovere dove lo lasciate? Se li coglievo colla 
pasta in mano stanotte c'era un bel guadagno per noi, 
sangue di un cane! 

- Se vogliono farvi credere che egli era massaro Filip¬ 
po, che tentava di far entrare il suo vino di contrabban¬ 
do, non ci credete, per quest'abito benedetto di Maria 


Letteratura italiana Einaudi 103 



G iovanni Verga -1 M al avoglia 


che ci ho sul petto, indegnamente! Tutte bugie di gente 
senza coscienza, che si danna l'anima a volere il male del 
prossimo. 

- No, lo so cos'era! erano tutti fazzoletti di seta, e 
zucchero e caffè, più di mille lire di roba, corpo della 
madonna! che mi son sgusciati di mano come anguille; 
ma li ho sott'occhio tutti quelli della combriccola, e 
un'altra volta non mi scapperanno! 

Piedipapera poi gli diceva: - Bevetelo un bicchierino, 
don M ichele, che vi farà bene allo stomaco, col sonno 
che avete perso. 

D on M ichele era di cattivo umore e sbuffava. 

- G iacché vi dice di prenderlo, prendetelo, aggiunge¬ 
va Vanni Pizzuto. Se compare Tino paga lui vuol dire 
che ne ha da spendere. Denari ne ha, il furbaccio! tanto 
che ha comprato il debito dei M alavoglia; ed ora lo pa¬ 
gano a bastonate. 

D on M ichele si lasciò tirare a ridere un po’. 

- Sangue di G iuda! esclamò Piedipapera, battendo il 
pugno sul banco, e fingeva di mettersi in collera davve¬ 
ro. A Roma non voglio mandarlo, quel ragazzaccio di 
'N toni, a fare penitenza! 

- Bravo! appoggiò Pizzuto. - lo non me la sarei la¬ 
sciata passare liscia di certo. Eh? don M ichele? 

Don M ichele approvò con un grugnito. - Ci penserò a 
ridurre come si deve 'N toni e tutta la sua parentela! mi¬ 
nacciava Piedipapera. - N on voglio farmi ridere sul naso 
da tutto il paese. Potete star tranquillo, don M ichele! 

E se ne partì zoppicando e bestemmiando come se 
non ci vedesse più dagli occhi, mentre andava dicendo 
fra di sé «Convien tenerseli amici tutti, questi birri 
qui!»; e ruminando come potesse fare a tenerseli amici 
andò all'osteria, dove lo zio Santoro gli disse che non 
s'erano visti né Rocco Spatu né Cinghialenta, e passò 
dalla cugina Anna, la quale poveretta non aveva dormi¬ 
to, e stava sulla porta guardando di qua e di là, colla fac- 


Letteratura italiana Einaudi 104 



G iovanni Verga -1 M alavoglia 


eia pallida. Lì davanti incontrò pure la Vespa, la quale 
veniva a vedere se comare G razia ci avesse un po' di lie¬ 
vito, per caso. 

-Ho incontrato or ora compare M osca; disse allora 
lui per far quattro chiacchiere. - Era senza il carro, e 
scommetto che andava a ronzare nella sciara, dietro l'or¬ 
to della Sant'Agata. «Amare la vicina è un gran vantag¬ 
gio, si vede spesso e non si fa viaggio». 

- Bella santa da attaccarsi al muro, quella Mena! co¬ 
minciò a sbraitare la Vespa, la vogliono dare a Brasi Ci¬ 
polla, e seguita a civettare con questo e con quello! - 
Puh! che porcheria! 

- Lasciatela fare! lasciatela fare! così gli altri conosce¬ 
ranno che roba è, e apriranno gli occhi. M a non lo sa 
compare M osca che vogliono darle Brasi Cipolla? 

- Sapete come sono gli uomini, se c'è una fraschetta 
che li guarda, le corrono tutti dietro per divertirsi. M a 
poi, quando vogliono far sul serio, cercano una come 
m'intendo io. 

- Compare M osca dovrebbe prendere una come voi. 

- lo non ci penso per ora a maritarmi; ma certo che 
da me si troverebbe quel che ci vuole. A buon conto il 
mio pezzo di chiusa ce l'ho, e nessuno ci tiene le unghie 
addosso, come la casa del nespolo, che se soffia la tra¬ 
montana se la porta via. Q uesta sarebbe da vedere, se 
soffia la tramontana! 

- Lasciate fare! lasciate fare! che non è sempre bel 
tempo, e il vento se le porta all'aria le frasche. 0 ggi ho 
da parlare con vostro zio Campana di legno, per 
quell'affare che sapete. 

Campana di legno era proprio ben disposto per parla¬ 
re di quell'affare che non finiva più, «e le cose lunghe 
diventano serpi». Padron 'N toni gli cantava sempre che 
i M alavoglia erano galantuomini, e avrebbero pagato, 
ma ei voleva poi vedere di dove li avrebbero scavati i de¬ 
nari. G ià nel paese si sapeva quel che possedeva ciascu- 


Letteratura italiana Einaudi 105 



G iovanni Verga -1 M al avoglia 


no, fino all'ultimo centesimo, e quei galantuomini dei 
Malavoglia, magari a vendersi l'anima al turco, non 
avrebbero potuto pagare nemmeno la metà, di lì a Pa¬ 
squa; e per prendersi la casa del nespolo ce ne voleva 
della carta bollata, e delle altre spese, questo lo sapeva, e 
avevano ragione don G iammaria e lo speziale quando 
parlavano del governo ladro; lui, com'èvero che si chia¬ 
mava zio Crocifisso, ce l'aveva non solo con quelli che 
mettevano le tasse, ma anche con quelli che non le vole¬ 
vano, e mettevano talmente in subbuglio il paese che un 
galantuomo non era più sicuro di starsene in casa sua 
colla sua roba, e quando erano venuti a domandargli se 
voleva fare il sindaco, egli aveva risposto: - Bravo! e i 
miei affari chi me li fa? lo bado ai fatti miei. - Intanto 
padron ‘N toni pensava a maritare la nipote, che l'aveva¬ 
no visto andare attorno con compare Cipolla - l'aveva 
visto lo zio Santoro - e aveva visto anche Piedipapera 
che faceva il mezzano alla Vespa, e serviva di comodino 
a quello spiantato di Alfio M osca, il quale voleva arraf¬ 
farsi la sua chiusa. - Ve lo dico io che ve l'arraffa! gli gri¬ 
dava Piedipapera nell'orecchio per persuaderlo. - Avete 
un bel strillare e fare il diavolo per la casa. Vostra nipote 
è cotta come una pera per colui, e gli sta sempre alle cal¬ 
cagna. lo non posso mica chiuderle l'uscio sul muso, 
quando viene a far quattro chiacchiere con mia moglie, 
per riguardo vostro, che infine è sempre vostra nipote e 
sangue vostro. 

- Bel riguardo che mi avete! Così mi fate perdere la 
chiusa, col riguardo! 

- Sicuro che la perdete! Se la M alavoglia si marita con 
Brasi Cipolla, compare M osca non avrà più chetare, esi 
prende la V espa e la chiusa, per mettersi il cuore in pace. 

- Che se la pigli anche il diavolo! esclamò alfine lo zio 
Crocifisso stordito dalle chiacchiere di compare Tino. - 
A me non me ne importa nulla; son più i peccati che mi 
ha fatto fare, quella scomunicata, che altro, lo voglio la 


Letteratura italiana Einaudi 106 



G iovanni Verga -1 M alavoglia 


roba mia, che l'ho fatta col sangue mio come il sangue di 
G esù Cristo che c'è nel calice della messa, e par roba ru¬ 
bata, che tutti fanno a chi piglia piglia, compare Alfio, la 
Vespa e i M alavoglia. 0 ra incomincio la lite e mi piglio 
la casa. 

- Voi siete il padrone. Se dite di far la lite la faccio su¬ 
bito. 

- Ancora no. Aspettiamo a Pasqua; «l'uomo per la 
parola e il bue per le corna»; ma voglio esser pagato sino 
all'ultimo centesimo, e non darò più retta a nessuno per 
accordare dilazioni. 

La Pasqua infatti era vicina. Le colline erano tornate a 
vestirsi di verde, e i fichidindia erano di nuovo in fiore. 
Le ragazze avevano seminato il basilico alla finestra, e ci 
si venivano a posare le farfalle bianche; fin le povere gi¬ 
nestre della sciara avevano il loro fiorellino pallido. La 
mattina, sui tetti, fumavano le tegole verdi e gialle, e i 
passeri vi facevano gazzarra sino al tramonto. 

Anche la casa del nespolo sembrava avesse un'aria di 
festa; il cortile era spazzato, gli arnesi in bell'ordine lun¬ 
go il muricciuolo e appesi ai piuoli, l'orto tutto verde di 
cavoli e di lattughe, e la camera aperta e piena di sole 
che sembrava contenta anch'essa, e ogni cosa diceva che 
la Pasqua si avvicinava. I vecchi si mettevano sull'uscio 
verso mezzogiorno, e le ragazze cantavano al lavatoio. I 
carri tornavano a passare nella notte, e la sera si udiva 
un'altra volta il brusio della gente che chiacchierava nel¬ 
la stradicciuola. 

- Comare M ena la fanno sposa, si diceva. Sua madre 
ha tutta la roba del corredo per le mani. 

Era passato del tempo, e il tempo si porta via le cose 
brutte come le cose buone. Adesso comare M aruzza era 
tutta in faccende a tagliare e cucire della roba, e M ena 
non domandava nemmeno per chi servisse; e una sera le 
avevano condotto in casa Brasi Cipolla, con padron For¬ 
tunato suo padre, e tutto il parentado. - Qui ci ècompa- 


Letteratura italiana Einaudi 107 



G iovanni Verga -1 M al avoglia 


re Cipolla che è venuto a farvi una visita; disse padron 
'N toni, facendoli entrare, come se nessuno ne sapesse 
niente, mentre nella cucina c'era preparato il vino ed i 
ceci abbrustoliti, e i ragazzi e le donne avevano i vestiti 
della festa. M ena sembrava davvero Sant'Agata, con 
quella veste nuova e quel fazzoletto nero in testa, talché 
Brasi non le levava gli occhi d'addosso, come il basilisco, 
e stava appollaiato sulla scranna, colle mani fra le gam¬ 
be, che se le fregava di tanto in tanto di nascosto dalla 
contentezza. - È venuto con suo figlio Brasi, il quale 
adesso si è fatto grande - seguitava padron 'N toni. 

- Sicuro, i ragazzi crescono, e ci spingono per le spal¬ 
le nella fossa, rispose padron Fortunato. 

- 0 ra bevete un bicchier di vino che è di quello buo¬ 
no, aggiunse la Longa, e questi ceci qui li ha abbrustoliti 
mia figlia. M i dispiace che non sapevo niente, e non vi 
ho fatto trovare cose degne del vostro merito. 

- E ravamo qui vicino di passaggio, rispose padron C i- 
polla, ed abbiamo detto: andiamo a vedere comare M a- 
ruzza. 

Brasi si riempì le tasche di ceci, guardando la ragazza, 
e dopo i monelli diedero il sacco al tondo, che invano la 
N unziata colla bambina in collo cercava di trattenerli, 
parlando basso come se fosse in chiesa. I vecchi in que¬ 
sto tempo si erano messi a discorrer fra di loro, sotto il 
nespolo, colle comari che facevano cerchio e cantavano 
le lodi della ragazza, com'era brava massaia, che teneva 
quella casa meglio di uno specchio. «La figliuola com'è 
avvezzata, e la stoppa com'è filata». 

- Anche la vostra nipote è cresciuta, osservò padron 
Fortunato - e sarebbe tempo di maritarla. 

- Se il Signore le manda un buon partito noi non vo¬ 
gliamo altro, rispose padron 'N toni. 

- «Matrimonii e vescovadi dal cielo sono destinati» 
aggiunse comare la Longa. 

- «A buon cavallo non gli manca sella» - conchiuse 


Letteratura italiana Einaudi 108 



G iovanni Verga -1 M alavoglia 


padron Fortunato; ad una ragazza come vostra nipote 
un buon partito non può mancare. 

M ena stava seduta accanto al giovanotto, com'è l'uso, 
ma non alzava gli occhi dal grembiule, e Brasi si lamen¬ 
tava con suo padre, quando se ne andarono, che ella 
non gli avesse offerto il piatto con i ceci. 

- Che ne volevi ancora! gli diè sulla voce padron For¬ 
tunato, quando furono lontani; se non si sentiva rosicare 
altri che te, come ci fosse un mulo davanti a un sacco 
d'orzo! G uarda che ti sei lasciato cascare il vino sui cal¬ 
zoni, G iufà! e mi hai rovinato un vestito nuovo! 

Padron 'N toni tutto contento si fregava le mani, e di¬ 
ceva alla nuora: 

- Non mi par vero d'essere in porto, coll'aiuto di 
Dio! La M ena non avrà nulla da desiderare, ed ora ag¬ 
giusteremo tutte le altre nostre cosucce e potrete dire 
«Lasciò detto il povero nonno, il riso con i guai vanno a 
vicenda». 

Q uel sabato, verso sera, la N unziata venne a prendere 
un pugno di fave per i suoi bambini e disse: - Compare 
Alfio se ne va domani. Sta levando tutta la sua roba. 

M ena si fece bianca e smise di tessere. 

N ella casa di compar Alfio c'era il lume, e ogni cosa 
sottosopra. E gli venne a picchiare all'uscio poco dopo, e 
aveva la faccia in un certo modo anche lui, e faceva e di¬ 
sfaceva dei nodi alla frusta che teneva in mano. 

- Sono venuto a salutarvi tutti, comare M aruzza, pa¬ 
dron 'N toni, i ragazzi, e anche voi, comare M ena. Il vino 
di Aci Catena è finito. 0 ra la Santuzza ha preso quello 
di massaro Filippo. Vado alla Bicocca, dove c'è da fare 
col mio asino. 

M ena non diceva nulla; sua madre sola aprì la bocca 
per rispondere: - Volete aspettarlo padron 'N toni? che 
avrà piacere di salutarvi. 

Compar Alfio allora si mise a sedere in punta alla 
scranna, colla frusta in mano, e guardava intorno, dalla 
parte dove non era comare M ena. 


Letteratura italiana Einaudi 109 



G iovanni Verga -1 M al avoglia 


- 0 ra quando tornate? domandò la Longa. 

- Chi lo sa quando tornerò? lo vado dove mi porta il 
mio asino. Finché dura il lavoro vi starò; ma vorrei tor¬ 
nar presto qui, se c'è da buscarmi il pane. 

- G uardatevi la salute, compare Alfio. Alla Bicocca 
mi hanno detto che la gente muore come le mosche, dal¬ 
la malaria. 

Alfio si strinse nelle spalle, e disse che non poteva far¬ 
ci nulla. - lo non vorrei andarmene, ripeteva, guardan¬ 
do la candela. E voi non mi dite nulla, comare M ena? 

La ragazza aprì la bocca due o tre volte per dire qual¬ 
che cosa, ma il cuore non le resse. 

- Anche voi veneandatedal vicinato, ora che vi mari¬ 
tano, aggiunse Alfio. Il mondo è fatto come uno stallati¬ 
co, che chi viene e chi se ne va, e a poco a poco tutti 
cambiano di posto, e ogni cosa non sembra più quella. - 
Così dicendo si fregava le mani e rideva, ma colle labbra 
e non col cuore. 

- Le ragazze, disse la Longa, vanno come Dio le ha 
destinate. 0 ra son sempre allegre e senza pensieri, e 
com'entrano nel mondo cominciano a conoscere i guai e 
i dispiaceri. 

Compar Alfio, dopo che furono tornati acasapadron 
'N toni e i ragazzi, e li ebbe salutati, non sapeva risolver¬ 
si a partire, e rimaneva sulla soglia, colla frusta sotto 
l'ascella, a stringere la mano a questo e a quello, anche a 
comare M aruzza, e ripeteva, come si suol fare quando 
uno se ne va lontano, e non si sa bene se ci si rivede più: 
- Perdonatemi se ho mancato qualche volta. - La sola 
che non gli strinse la mano fu Sant'Agata, la quale stava 
rincantucciata vicino al telaio. Male ragazze si sa che 
devono fare così. 

E ra una bella sera di primavera, col chiaro di luna per 
le strade e nel cortile, la gente davanti agli usci, e le ra¬ 
gazze che passeggiavano cantando e tenendosi abbrac¬ 
ciate. M ena uscì anche lei a braccetto della N unziata, 
ché in casa si sentiva soffocare. 


- Letteratura italiana Einaudi no 



G iovanni Verga -1 M alavoglia 


-Ora non si vedrà più il lume di compar Alfio, alla 
sera, disse N unziata, e la casa rimarrà chiusa. 

Compar Alfio aveva caricato buona parte delle sue 
cosuccie sul carro, e insaccava quel po' di paglia che ri¬ 
maneva nella mangiatoia, intanto che cuocevano quelle 
quattro fave della minestra. 

- Partirete prima di giorno, compar Alfio? gli do¬ 
mandò N unziata sulla porta del cortile. 

- Sì, vado lontano, e quella povera bestia bisogna che 
si riposi un po' nella giornata. 

M ena non diceva nulla, e stava appoggiata allo stipite 
a guardar il carro carico, la casa vuota, il letto mezzo di¬ 
sfatto, e la pentola che bolliva l'ultima volta sul focolare. 

- Siete là anche voi, comare M ena? - esclamò Alfio 
appena la vide, e lasciò quello che stava facendo. 

E Ila disse di sì col capo, e N unziata intanto era corsa 
a schiumare la pentola che riversava, da quella brava 
massaia che era. 

- Così son contento, che posso dirvi addio anche a 
voi! disse Alfio. 

- Sono venuta a salutarvi, - disse lei, e ci aveva il 
pianto nella gola. - Perché ci andate alla Bicocca se vi è 
la malaria? 

Alfio si mise a ridere, anche questa volta a malincuo¬ 
re, come quando era andato a dirle addio. - 0 bella! 
perché ci vado? evoi perché vi maritate con Brasi Cipol¬ 
la? Si fa quel che si può, comare M ena. Se avessi potuto 
fare quel che volevo io, lo sapete cosa avrei fatto!... - 
E Ila lo guardava e lo guardava, cogli occhi lucenti. - Sa¬ 
rei rimasto qui, che fino i muri mi conoscono, e so dove 
metter le mani, tanto che potrei andar a governare l'asi¬ 
no di notte, anche al buio; e vi avrei sposata io, comare 
M ena, ché in cuore vi ci ho da un pezzo, evi porto meco 
alla Bicocca, e dappertutto ove andrò. M a questi oramai 
sono discorsi inutili, e bisogna fare quel che si può. An¬ 
che il mio asino va dove lo faccio andare. 


Letteratura italiana Einaudi 



G iovanni Verga -1 M al avoglia 


- 0 ra addio, concluse M ena; anch'io ci ho come una 
spina qui dentro... ed ora che vedrò sempre quella fine¬ 
stra chiusa, mi parrà d'avere chiuso anche il cuore, e 
d'averci chiusa sopra quella finestra, pesante come una 
porta di palmento. M a così vuol D io. 0 ra vi saluto e me 
ne vado. 

La poveretta piangeva cheta cheta, colla mano sugli 
occhi, e se ne andò insieme alla N unziata a pianger sotto 
il nespolo, al chiaro di luna. 


- Letteratura italiana Einaudi 



G iovanni Verga -1 M alavoglia 


CAPITOLO 9 


N é i M alavoglia, né alcun altro in paese sapevano di 
quel che stavano almanaccando Piedipapera collo zio 
Crocifisso. Il giorno di Pasqua padron 'N toni prese 
quelle cento lire che ci erano nel canterano, e si mise il 
giubbone nuovo per andare a portarle allo zio Crocifis¬ 
so. 

- Cheson tutte qui? disse costui. 

- Tutte non ci possono essere, zio Crocifisso; voi lo 
sapete quel che ci vuole a far cento lire. M a «meglio po¬ 
co che nulla» e «chi dà acconto non è cattivo pagatore». 
0 ra viene l'estate, e coll'aiuto di D io pagheremo ogni 
cosa. 

- A me perché venite a contarmela? Sapete che non 
c'entro, ed è affare di compare Piedipapera. 

- È tutta una cosa, perché il debito mi pare di averce¬ 
lo sempre con voi, quando vi vedo. A voi compare Tino 
non vi dirà di no, per aspettare sino alla Madonna 
dell’O gnina. 

- Q ueste qui non bastano per le spese! ripeteva Cam¬ 
pana di legno, facendo saltare i denari nella mano. An¬ 
date a dirglielo voi se vuole aspettarvi; perché non è più 
affar mio. 

Piedipapera cominciò a bestemmiare e a buttare il 
berretto per terra, al solito suo, dicendo che non aveva 
pane da mangiare, e non poteva aspettare nemmeno si¬ 
no all'Ascensione. 

- Sentite, compare Tino, gli diceva padron 'N toni 
colle mani giunte come dinanzi al Signore I ddio, se non 
mi volete aspettare sino a san G iovanni, ora che sto per 
maritare mia nipote, è meglio che mi date un colpo di 
coltello addirittura. 

- Santo diavolone! gridò compare Tino, mi fate fare 
quello che non posso, maledetto sia il giorno e il minuto 


Letteratura italiana Einaudi 113 



G iovanni Verga -1 M al avoglia 


in cui mi misi in quest'imbroglio! e se ne andò straccian¬ 
do il berretto vecchio. 

Padron 'N toni tornò a casa ancora pallido, e disse alla 
nuora: - Ce l'ho tirato, ma ho dovuto pregarlo come 
Dio, - e tremava ancora il poveretto. Però era contento 
che padron Cipolla non ne sapesse nulla, e il matrimo¬ 
nio della nipote non andasse in fumo. 

La sera dell'Ascensione, mentre i ragazzi saltavano at¬ 
torno ai falò, le comari si erano riunite di nuovo dinanzi 
al ballatoio dei M alavoglia, ed era venuta anche comare 
Venera la Zuppidda a sentir quello che si diceva, e a dir 
la sua. 0 ramai come padron 'N toni maritava la nipote, e 
la Provvidenza s'era rimessa in gambe, tutti tornavano a 
far buon viso ai M alavoglia, che non sapevano nulla di 
quel che ci aveva nello stomaco Piedipapera, nemmeno 
comare G razia, sua moglie, la quale chiacchierava con 
comare M aruzza quasi suo marito non ci avesse niente 
di male nello stomaco. 'N toni andava ogni sera a far 
quattro chiacchiere colla Barbara e le aveva confidato 
che il nonno aveva detto: Prima deve maritarsi la M ena. 
- E dopo vengo io! - conchiuse 'N toni. La Barbara per¬ 
ciò aveva mandato in regalo alla M ena il vaso del basili¬ 
co, tutto ornato di garofani, e con un bel nastro rosso, 
che era l'invito di farsi comari; e tutti le facevano festa a 
Sant'Agata, persino sua madre s'era levata il fazzoletto 
nero, perché dove ci sono sposi è di malaugurio portare 
il lutto; e avevano scritto anche a Luca, per dargli la no¬ 
tizia che M ena si maritava. 

E Ila sola, poveretta, non sembrava allegra come gli al¬ 
tri, e pareva che il cuore le parlasse e le facesse vedere 
ogni cosa in nero, mentre i campi erano tutti seminati di 
stelline d'oro e d'argento, e i ragazzi infilavano le ghir¬ 
lande per l'Ascensione, ed ella stessa era salita sulla scala 
per aiutare sua madre ad appendere le ghirlande 
all'uscio e alle finestre. 

M entre tutte le porte eran fiorite, soltanto quella di 


Letteratura italiana Einaudi 114 



G iovanni Verga -1 M alavoglia 


compar A Ifio, nera e sgangherata, stava sempre chiusa, e 
non c'era più nessuno che appendesse i fiori dell'Ascen¬ 
sione. 

- Q uella civetta di Sant'Agata! andava dicendo la Ve¬ 
spa colla schiuma alla bocca, tanto ha detto e tanto ha 
fatto che ha mandato via del paese compar Alfio! 

I ntanto a Sant'Agata le avevano messa la veste nuova, 
e aspettavano la festa di san G iovanni per toglierle la 
spadina d'argento dalle trecce, e spartirle i capelli sulla 
fronte, prima d'andare in chiesa, sicché ognuna al ve¬ 
derla passare diceva: - Beata lei! 

La mamma invece, poveretta, si sentiva dentro tutta 
in festa, perché la sua ragazza andava in una casa dove 
non le sarebbe mancato nulla, e intanto ella era sempre 
in faccende a tagliare e cucire. Padron ‘N toni voleva ve¬ 
dere anche lui, quando tornava a casa la sera, e teneva la 
tela e la matassa del cotone, e ogni volta che andava alla 
città portava qualche cosuccia. 11 cuore tornava ad aprir¬ 
si col bel tempo, i ragazzi guadagnavano tutti, chi più 
chi meno, e la Provvidenza si buscava il pane anch'essa, 
e facevano il conto che coll'aiuto di D io a san G iovanni 
si sarebbero cavati d'imbarazzo. Padron Cipolla allora 
stava delle sere intere seduto sugli scalini della chiesa 
con padron 'N toni, a discorrere di quel che aveva fatto 
la Provvidenza. Brasi girandolava sempre per la straduc- 
cia dei M alavoglia, col vestito nuovo; e poco dopo si 
seppe per tutto il paese che quella domenica comare 
G razia Piedipapera andava lei a spartire i capelli della 
sposa, e a levarle la spadina d'argento, perché Brasi Ci¬ 
polla era orfano della madre, e i M alavoglia avevano in¬ 
vitato apposta la Piedipapera per ingraziarsi suo marito; 
e avevano anche invitato lo zio Crocifisso, e tutto il vici¬ 
nato, e tutti gli amici e parenti, senza risparmio. 

- lo non ci vengo! borbottava lo zio Crocifisso acom- 
pareTino, colle spalle all'olmo della piazza. H o mangia¬ 
to troppa bile e non voglio dannarmi l'anima. Andateci 


Letteratura italiana Einaudi 115 



G iovanni Verga -1 M al avoglia 


voi che non ve ne importa niente, e non si tratta della ro¬ 
ba vostra. Ancora c'è tempo per mandare l'usciere; l'ha 
detto l'avvocato. 

- Voi siete il padrone, e farò come dite voi. Adesso 
non ve ne importa più perché Alfio M osca se ne è anda¬ 
to. M a vedrete che appena si marita M ena, egli torna qui 
e si piglia vostra nipote. 

Comare Venera la Zuppidda faceva il diavolo perché 
avevano invitato comare G razia a pettinare la sposa, 
mentre sarebbe toccato a lei, che stava per diventare pa¬ 
rente dei M alavoglia, e la sua figliuola s'era fatta comare 
di basilico con la M ena, tanto che aveva fatto cucire alla 
Barbara in fretta e furia la veste nuova, ché non se lo 
aspettava quell'affronto. 'N toni ebbe un bel pregarla e 
scongiurarla di non attaccarsi a quel pelo, e lasciar cor¬ 
rere. Comare Venera, tutta pettinata, e colle mani intrise 
di farina, che s'era messa apposta ad impastare il pane, 
per far veder che non le importava più d'andare al con¬ 
vito dei M alavoglia, rispondeva: 

- Avete voluto la Piedipapera? tenetevela! 0 lei o io! 
Tutte e due al mondo non possiamo starci. I M alavoglia 
lo sapevano bene di aver preferito comare G razia per 
amore di quei denari che dovevano a suo marito. Adesso 
erano tutti una cosa con compare Tino, dopo che pa- 
dron Cipolla gli aveva fatto fare la pace con 'N toni di 
padron 'N toni nell'osteria della Santuzza, per quell'affa¬ 
re dei pugni. 

-Gli leccano le scarpe perché gli devono quei soldi 
della casa! andava borbottando la Zuppidda. 

- Anche a mio marito gli devono più di cinquanta lire 
per la Provvidenza. Domani voglio farmeli dare. 

- Lasciate stare, mamma! lasciate stare! supplicava la 
Barbara. M a anch'ella aveva tanto di muso, perché non 
aveva potuto mettere la veste nuova, e quasi quasi si 
pentiva dei soldi spesi pel basilico che aveva mandato a 
comare M ena; e 'N toni il quale era venuto a prenderle, 


Letteratura italiana Einaudi 116 



G iovanni Verga -1 M alavoglia 


10 rimandarono mogio mogio, che il giubbone nuovo gli 
cascava di dosso. M adre e figlia poi stavano a guardare 
dal cortile, mentre infornavano il pane, la babilonia che 
c'era in casa dei M alavoglia, tanto che le voci e le risate 
si udivano fin là, per farle arrabbiare maggiormente. La 
casa del nespolo era piena di gente, come quando era 
morto compare Bastianazzo; e Mena, senza spadina 
d'argento e coi capelli spartiti sulla fronte, pareva 
tutt'altra, talché tutte le comari le facevano ressa intor¬ 
no, e non si sarebbe sentita una cannonata dal cicaleccio 
e dalla festa. Piedipapera sembrava che facesse il solleti¬ 
co alle donne, tante ne diceva, mentre l'avvocato stava 
preparando le carte, giacché a mandare l'usciere c'era 
tempo, aveva detto lo zio Crocifisso; persino padron Ci¬ 
polla si lasciò andare a dir delle barzellette, alle quali ri¬ 
deva soltanto suo figlio Brasi; e tutti parlavano in una 
volta, mentre i monelli si disputavano le fave e le casta¬ 
gne fra le gambe della gente. La stessa Longa, poveretta, 
aveva dimenticato i suoi guai dalla contentezza; e pa¬ 
dron 'N toni, seduto sul muricciuolo, diceva di sì col ca¬ 
po, e rideva tutto solo. 

- Bada a non dar da bere ai tuoi calzoni, come l'altra 
volta, che non hanno sete, diceva al figlio compare Ci¬ 
polla; e diceva pure che si sentiva in gamba meglio della 
sposa e voleva ballare la fasola con lei. 

- Allora io non ho più nulla dafar qui, e me ne posso 
andare! rispondeva Brasi il quale voleva dire le sue bar¬ 
zellette anche lui, e gli seccava che lo lasciavano in un 
cantuccio come un minchione, e non gli dava retta nem¬ 
meno comare M ena. 

- La festa si fa per comare M ena, diceva la N unziata, 
ma essa non è contenta come tutti gli altri. 

A Mora la cugina A nna finse che le scappasse di mano 

11 boccale, nel quale c'era ancora più di un quartuccio di 
vino, e cominciò a gridare: 

- Allegria! allegria! «Dove ci sono i cocci ci son fe¬ 
ste», e il vino che si spande è di buon augurio. 


Letteratura italiana Einaudi 117 



G iovanni Verga -1 M al avoglia 


- Un altro po' me lo versava sui calzoni anche questa 
volta! brontolò Brasi, il quale dacché gli era accaduta 
quella disgrazia sul vestito stava guardingo. 

Piedipapera s'era messo a cavalcioni sul muro, col 
bicchiere fra le gambe, che sembrava il padrone, per 
quell'usciere che poteva mandare, e disse: - All'osteria 
non c'è nemmeno Rocco Spatu, oggi tutta l'allegria è 
qui, e pare di essere dalla Santuzza. 

- Qui è meglio assai! osservò il figlio della Locca, il 
quale era venuto in coda alla folla, e l'avevano fatto en¬ 
trare per dare da bere anche a lui. Dalla Santuzza se ci 
andate senza denari non vi danno niente. 

Piedipapera dal muro stava guardando un piccolo 
crocchio di persone che discorrevano fra di loro vicino 
alla fontana, colla faccia seria come se fosse per cascare 
il mondo. Alla spezieria c'erano i soliti sfaccendati, che 
si dicevano le orazioni, col giornale in mano, o si pianta¬ 
vano le mani sulla faccia, chiacchierando, quasi volesse¬ 
ro accapigliarsi: e don G iammaria rideva e ci tirava su 
una presa, che si vedeva di là il piacere che gli faceva. 

- 0 perché non sono venuti il vicario e don Silvestro? 
domandò Piedipapera. 

- G liel'ho detto anche a loro, ma vuol dire che hanno 
datare, rispose padron 'Ntoni. 

- Son là, alla spezieria, che sembra ci sia quello dei 
numeri del lotto. 0 cosa diavolo è successo? 

Una vecchia andava strillando per la piazza, e si strap¬ 
pava i capelli, quasi le avessero portata la malanuova; e 
davanti alla bottega di Pizzuto c'era folla come quando 
casca un asino sotto il carico, e tutti si affollano a vedere 
cos'è stato, talché anche le donnicciuole guardavano da 
lontano colla bocca aperta senza osare d'accostarsi. 

- lo, per me, vado a vedere cos'è successo: disse Pie¬ 
dipapera, e scese dal muro adagio adagio. 

In quel crocchio, invece dell'asino caduto, c'erano 
due soldati di marina, col sacco in spalla e le teste fascia- 


Letteratura italiana Einaudi 118 



G iovanni Verga -1 M alavoglia 


te, che tornavano in congedo. Intanto si erano fermati 
dal barbiere a farsi dare un bicchierino d'erbabianca. 
Raccontavano che si era combattuta una gran battaglia 
di mare, e si erano annegati dei bastimenti grandi come 
Aci Trezza, carichi zeppi di soldati; insomma un mondo 
di cose che parevano quelli che raccontano la storia 
d'O riandò e dei paladini di F rancia alla M arina di Cata¬ 
nia, e la gente stava ad ascoltare colle orecchie tese, fitta 
come le mosche. 

- 11 figlio di M aruzza la Longa ci era anche lui sul Re 
d'Italia, osservò don Silvestro, il quale si era accostato 
per sentire. 

- 0 ra vado a dirlo a mia moglie! saltò su mastro Turi 
Zuppiddu, così si persuaderà ad andarci da comare M a- 
ruzza, che i musi lunghi non mi piacciono, fra vicini ed 
amici. 

M a intanto la Longa non ne sapeva nulla, poveraccia! 
e rideva ed era in festa coi parenti egli amici. 

Il soldato non finiva di chiacchierare con quelli che 
volevano ascoltarlo, giocando colle braccia come un 
predicatore. - Sì, c'erano anche dei siciliani; ce n'erano 
di tutti i paesi. Del resto, sapete, quando suona la gene¬ 
rale nelle batterie, non si sente più né scia né vossia, e le 
carabine le fanno parlar tutti allo stesso modo. Bravi 
giovanotti tutti! e con del fegato sotto la camicia. Senti¬ 
te, quando si è visto quello che hanno veduto questi oc¬ 
chi, e come ci stavano quei ragazzi a fare il loro dovere, 
per la Madonna! questo cappello qui lo si può portare 
sull'orecchio! 

11 giovanotto aveva gli occhi lustri, ma diceva che non 
era nulla, ed era perché aveva bevuto. - Si chiamava il 
Re d'Italia, un bastimento come non ce n'erano altri, 
colla corazza, vuol dire come chi dicesse voi altre donne 
che avete il busto, e questo busto fosse di ferro, che po¬ 
trebbero spararvi addosso una cannonata senza farvi 
nulla. È andato a fondo in un momento, e non Labbia- 


Letteratura italiana Einaudi 119 



G iovanni Verga -1 M al avoglia 


mo visto più, in mezzo al fumo, un fumo come se ci fos¬ 
sero state venti fornaci di mattone, lo sapete? 

- A Catania c'era una casa del diavolo! aggiunse lo 
speziale. - La gente si affollava attorno a quelli che leg¬ 
gevano i giornali, che pareva una festa. 

- I giornali son tutte menzogne stampate! sentenziò 
don G iammaria. 

- Dicono che è stato un brutto affare; abbiamo perso 
una gran battaglia, disse don Silvestro. 

Padron Cipolla era accorso anche lui a vedere cos'era 
quella folla. 

- Voi ci credete? sogghignò egli alfine. Son chiacchie¬ 
re per chiappare il soldo del giornale. 

- Se lo dicono tutti che abbiamo perso! 

- Che cosa? disse lo zio Crocifisso mettendosi la ma¬ 
no dietro l'orecchio. 

- Una battaglia. 

- Chi l'ha persa? 

- lo, voi, tutti insomma, l'Italia; disse lo speziale. 

- lo non ho perso nulla! rispose Campana di legno 
stringendosi nelle spalle; adesso è affare di compare Pie- 
dipapera e ci penserà lui; e guardava la casa del nespolo, 
dove facevano baldoria. 

- Sapete com'è? conchiuse padron Cipolla, è come 
quando il comune di A ci T rezza litigava pel territorio 
col Comune di Aci Castello. Cosa ve n'entrava in tasca, 
a voi e a me? 

- V e n'entra! esclamò lo speziale tutto rosso. V e n'en¬ 
tra... che siete tante bestie!... 

- 11 guaio è per tante povere mamme! s'arrischiò a di¬ 
re qualcheduno; lo zio Crocifisso che non era mamma 
alzò le spalle. 

- Velo dico io in due parole com'è, raccontava intan¬ 
to l'altro soldato. È come all'osteria, allorché ci si scalda 
la testa, e volano i piatti e i bicchieri in mezzo al fumo ed 
alle grida. L'avete visto? Tale e quale! Dapprincipio, 


Letteratura italiana Einaudi 120 



G iovanni Verga -1 M alavoglia 


quando state sull’impagliettatura colla carabina in pu¬ 
gno, in quel gran silenzio, non sentite altro che il rumore 
della macchina, evi pare che quel punti punti ve lo fac¬ 
ciano dentro lo stomaco: null'altro. Poi, alla prima can¬ 
nonata, e come incomincia il parapiglia, vi vien voglia di 
ballare anche voi, che non vi terrebbero le catene, come 
quando suona il violino all'osteria, dopo che avete man¬ 
giato e bevuto, e allungate la carabina dappertutto dove 
vedete un po' di cristiano, in mezzo al fumo. In terra è 
tutt'altra cosa. Un bersagliere che tornava con noi a 
M essina ci diceva che non si può stare al pinf panf delle 
fucilate senza sentirsi pizzicar le gambe dalla voglia di 
buttarsi avanti a testa bassa. M a i bersaglieri non sono 
marinari, e non sanno come si fa a stare nel sartiame col 
piede fermo sulla corda e la mano sicura al grilletto, 
malgrado il rollio del bastimento, e mentre i compagni 
vi fioccano d'attorno come pere fradicie. 

- Per la madonna! esclamò Rocco Spatu. Avrei volu¬ 
to esserci anch'io a far quattro pugni! 

Tutti gli altri stavano ad ascoltare con tanto d'occhi 
aperti. L'altro giovanotto poi raccontò pure in qual mo¬ 
do era saltata in aria la Palestro, - la quale ardeva come 
una catasta di legna, quando ci passò vicino, e le fiamme 
salivano alte sino alla penna di trinchetto. Tutti al loro 
posto però, quei ragazzi, nelle batterie o sul bastingag¬ 
gio. 11 nostro comandante domandò se avevano bisogno 
di nulla. - No, grazie tante, risposero. Poi passò a ba¬ 
bordo e non si vide più. 

- Questa di morire arrostito non mi piacerebbe, con¬ 
chiuse Spatu: ma pei pugni ci sto. E la Santuzza come 
tornò all'osteria gli disse: - Chiamateli qua, quei pove¬ 
retti, che devono aver sete, dopo tanta strada che hanno 
fatto, e ci vuole un bicchiere di vino schietto. Quel Piz¬ 
zuto avvelena la gente colla sua erbabianca, e non va a 
confessarsene. Certuni la coscienza l’hanno dietro le 
spalle, poveretti loro! 


Letteratura italiana Einaudi 



G iovanni Verga -1 M al avoglia 


- A me mi sembrano tanti pazzi, costoro! diceva pa- 
dron Cipolla soffiandosi il naso adagio adagio. Che vi fa¬ 
reste ammazzare voi quando il re vi dicesse: fatti am¬ 
mazzare per conto mio? 

- Poveracci, non ci hanno colpa! osservava don Silve¬ 
stro. Devono farlo per forza, perché dietro ogni soldato 
ci sta un caporale col fucile carico, e non ha a far altro 
che star a vedere se il soldato vuol scappare, e se il sol¬ 
dato vuol scappare il caporale gli tira addosso peggio di 
un beccafico. 

- Ah! così va bene! Ma è una bricconata bell'e buo¬ 
na! 

T utta la sera si rise e si bevette nel cortile dei M alavo- 
glia, con un bel chiaro di luna; e sul tardi poi, quando 
tutti erano stanchi, e ruminavano lentamente le fave ab¬ 
brustolite, e alcuni anche cantarellavano sottovoce, colle 
spalle al muro, vennero a raccontare la storia che aveva¬ 
no portato in paese i due congedati. Padron Fortunato 
se n'era andato di buon'ora, e aveva condotto via Brasi 
col vestito nuovo. 

- Quei poveri Malavoglia, diceva incontrando sulla 
piazza Campana di legno, D io gliela mandi buona! H an¬ 
no la iettatura addosso! 

Lo zio Crocifisso stava zitto e si grattava la testa. Lui 
non c'entrava più, se n'era lavate le mani. 0 ra era affare 
di Piedipapera; magli dispiaceva, in coscienza. 

11 giorno dopo cominciò a correre la voce che nel ma¬ 
re verso Trieste ci era stato un combattimento tra i ba¬ 
stimenti nostri e quelli dei nemici, che nessuno sapeva 
nemmeno chi fossero, ed era morta molta gente; chi rac¬ 
contava la cosa in un modo e chi in un altro, a pezzi e 
bocconi, masticando le parole. Le vicine venivano colle 
mani sotto il grembiule a domandare se comare M aruz¬ 
za ci avesse il suo Luca laggiù, e stavano a guardarla con 
tanto d'occhi prima d'andarsene. La povera donna co¬ 
minciava a star sempre sulla porta, come ogni volta che 


Letteratura italiana Einaudi 122 



G iovanni Verga -1 M alavoglia 


succedeva una disgrazia, voltando la testa di qua e di là, 
da un capo all'altro della via, quasi aspettasse più presto 
del solito il suocero e i ragazzi dal mare. Le vicine le do¬ 
mandavano pure se Luca avesse scritto, o era molto che 
non riceveva lettera di lui. - Davvero ella non ci aveva 
pensato alla lettera; e tutta la notte non potè chiudere 
occhio, e aveva sempre la testa là, nel mare verso Trie- 
ste, dov'era successa quella ruina; e vedeva sempre suo 
figlio, pallido e immobile, che la guardava con certi oc¬ 
chioni sbarrati e lucenti, e diceva sempre di sì, come 
quando l'avevano mandato a fare il soldato - talché sen¬ 
tiva anche lei una sete, un'arsura da non dirsi. - In mez¬ 
zo a tutte le storie che correvano pel villaggio, e che era¬ 
no venuti a raccontargliele, le era rimasto in mente di 
uno di quei marinari, che l'avevano pescato dopo dodici 
ore, quando stavano per mangiarselo i pescicani, e in 
mezzo a tutta quell'acqua moriva di sete. Allora la Lon- 
ga, come pensava a quell'uomo che moriva di sete in 
mezzo a tutta quell'acqua, non poteva stare dall'andare 
ad attaccarsi alla brocca, quasi ce l'avesse avuta dentro 
di sé quell'arsura, e nel buio spalancava gli occhi, dove 
ci aveva sempre stampato quel cristiano. 

Coll'andare dei giorni però, nessuno parlava più di 
quello che era successo; ma come la Longa non vedeva 
spuntare la lettera, non aveva testa né di lavorare né di 
stare in casa; era sempre in giro a chiacchierare di porta 
in porta, quasi andasse cercando quel che voleva sapere. 
- Avete visto una gatta quando ha perso i suoi gattini? 
dicevano le vicine. La lettera non veniva però. Anche 
padron 'N toni non s'imbarcava più e stava sempre at¬ 
taccato alle gonnelle della nuora come un cagnolino. Al¬ 
cuni gli dicevano: - Andate a Catania che è paese gros¬ 
so, e qualcosa sapranno dirvi. 

Nel paese grosso il povero vecchio si sentiva perso 
peggio del trovarsi in mare di notte, e senza sapere dove 
drizzare il timone. I nfine gli fecero la carità di dirgli che 


Letteratura italiana Einaudi 123 



G iovanni Verga -1 M al avoglia 


andasse dal capitano del porto, giacché le notizie doveva 
saperle lui. Colà, dopo averlo rimandato per un pezzo 
da Erode a Pilato, si misero a sfogliare certi libracci e a 
cercare col dito sulla lista dei morti. Allorché arrivarono 
ad un nome, la Longa che non aveva ben udito, perché 
le fischiavano gli orecchi, e ascoltava bianca come quelle 
cartacce, sdrucciolò pian piano per terra, mezzo morta. 

- Son più di quaranta giorni - conchiuse l'impiegato, 
chiudendo il registro. Fu a Lissa; che non lo sapevate 
ancora? 

La Longa la portarono a casa su di un carro, e fu ma¬ 
lata per alcuni giorni. D'allora in poi fu presa di una 
gran devozione per l'Addolorata che c'è sull'altare della 
chiesetta, e le pareva che quel corpo lungo e disteso sul¬ 
le ginocchia della madre colle costole nere e i ginocchi 
rossi di sangue, fosse il ritratto del suo Luca, e si sentiva 
fitte nel cuore tutte quelle spade d'argento che ci aveva 
la M adonna. 0 gni sera le donnicciuole, quando andava¬ 
no a prendersi la benedizione, e compare Cirino faceva 
risuonare le chiavi prima di chiudere, la vedevano sem¬ 
pre lì, a quel posto, accasciata sui ginocchi, e la chiama¬ 
vano anche lei la madre addolorata. 

-Ha ragione - dicevano nel paese. - Luca sarebbe 
tornato fra breve, e i suoi trenta soldi al giorno se li sa¬ 
rebbe guadagnati. «A nave rotta ogni vento è contra¬ 
rio». 

- Avete visto padron 'N toni? aggiungeva Piedipape¬ 
ra; dopo la disgrazia di suo nipote sembra un gufo tale e 
quale. - Adesso la casa del nespolo fa acqua davvero da 
tutte le parti, come una scarpa rotta, e ogni galantuomo 
bisogna che pensi ai suoi interessi. 

La Zuppidda era sempre con tanto di muso, e bor¬ 
bottava che ora tutta la famiglia rimaneva sulle braccia 
di 'N toni! Questa volta una ragazza ci penserà prima di 
pigliarselo per marito. 

- Cosa ci hai con quel povero giovane? domandava 
mastro T uri. 


Letteratura italiana Einaudi 124 



G iovanni Verga -1 M alavoglia 


- Voi tacete, che non sapete nulla; gli gridava la mo¬ 
glie. I pasticci non mi piacciono! Andate a lavorare che 
non sono affari vostri - e lo mandava fuori dell'uscio 
colle braccia penzoloni e quella malabestia di dieci roto¬ 
li in mano. 

Barbara, seduta sul parapetto del terrazzo, a strappa¬ 
re le foglioline secche dei garofani, colla bocca stretta 
anche lei, faceva cascare nel discorso che «maritati e 
muli vogliono star soli» e che «fra suocera e nuora ci si 
sta in malora». 

- Q uando M ena si sarà maritata, rispondeva 'N toni, il 
nonno ci darà la camera di sopra. 

- I o non ci sono avvezza a star nella camera di sopra, 
come i colombi! tagliava corto la Barbara; tanto che suo 
padre, ch'era suo padre! diceva a 'N toni, guardandosi 
attorno, mentre se ne andavano per la straduccia: - 
Verrà tutta sua madre, la Barbara; pensa a non farti met¬ 
tere il basto da principio, se no ti succede come a me. 

Però comare Venera aveva dichiarato: - Prima che 
mia figlia vada a dormire nella stanza dei colombi biso¬ 
gna sapere a chi resta la casa, e voglio stare a vedere do¬ 
ve finisce questo affare dei lupini. 

A ndava a finire che Piedi papera stavolta voleva essere 
pagato, santo diavolone! San G iovanni era arrivato, e i 
M alavoglia tornavano a parlare di dare degli acconti, 
perché non avevano tutti i denari, e speravano di raggra¬ 
nellare la somma alla raccolta delle ulive. Lui se l'era le¬ 
vati di bocca quei soldi, e non aveva pane da mangiare, 
com'è vero D io! non poteva campare di vento sino alla 
raccolta delle ulive. 

- A me mi dispiace, padron 'N toni; gli aveva detto: 
ma che volete? Bisogna che pensi ai miei interessi. San 
G iuseppe prima fece la sua barba e poi quella di tutti gli 
altri. 

- Presto compie l'anno! aggiungeva lo zio Crocifisso, 
quand'era solo a brontolare con compare Tino - e non 


Letteratura italiana Einaudi 125 



G iovanni Verga -1 M al avoglia 


si è visto un grano d'interessi - quelle duecento lire ba¬ 
steranno appena per le spese. Vedrete che al tempo del¬ 
le ulive vi diranno di aspettarli sino a N atale, e poi sino a 
Pasqua. Così vanno in rovina le case. M a io la roba mia 
l’ho fatta col sudore della fronte. Adesso uno è in para¬ 
diso, l'altro vuole la Zuppidda; non possono menare in¬ 
nanzi quella barca rotta, e cercano di maritare la ragaz¬ 
za. Costoro non pensano ad altro che a maritarsi; hanno 
la rabbia, come mia nipote la Vespa. Adesso che M ena 
si marita, vedrete che compare M osca torna qui, per 
chiapparsi la chiusa della Vespa. 

I n conclusione se la prendevano coll'avvocato, il qua¬ 
le non finiva mai di scrivere le sue carte prima di manda¬ 
re l'usciere. 

- Ci sarà stato padron 'N toni a dirgli di andare ada¬ 
gio; soggiungeva Piedipapera; con un rotolo di pesce se 
ne comprano dieci di avvocati. 

Stavolta egli l'aveva rotta sul serio coi Malavoglia, 
perché la Zuppidda era andata a togliere la roba di co¬ 
mare G razia dalla sponda del lavatoio, e ci aveva messa 
la sua: di quelle soperchierie che fanno montare la mo¬ 
sca al naso; la Zuppidda si fidava perché le dava di spal¬ 
la quel cetriolo di 'N toni M alavoglia, il quale faceva il 
bravaccio. U na manica di carogne, quei M alavoglia, e 
non voleva vederli più nel battesimo porco che quell'al- 
tro porco di don G iammaria gli aveva messo in fronte. 

Le carte bollate allora cominciarono a piovere, e Pie¬ 
dipapera diceva che l'avvocato non doveva esser rimasto 
contento del regalo di padron 'N toni per lasciarsi com¬ 
prare, e questo provava che razza di stitici essi fossero; 
se ci era da fidarsi quando promettevano che avrebbero 
pagato. Padron 'N toni tornò a correre dal segretario e 
dall'avvocato Scipioni; ma questi gli rideva sul naso, e 
gli diceva che «chi è minchione se ne sta a casa», che 
non doveva lasciarvi mettere la mano alla nuora, e poi¬ 
ché aveva fatto il pasticcio se lo mangiasse. «G uai a chi 
casca per chiamare aiuto!». 


Letteratura italiana Einaudi 126 



G iovanni Verga -1 M alavoglia 


- Sentite a me, gli suggerì don Silvestro, piuttosto da¬ 
tegli la casa, seno se ne va in spese perfino la Provviden¬ 
za e i capelli che ci avete in testa; e ci perdete anche le 
vostre giornate, coll'andare e venire dall'avvocato. 

- Se ci date la casa colle buone, gli diceva P iedipape- 
ra, vi lasceremo la Provvidenza, che potrete sempre gua¬ 
dagnarvi il pane, e resterete padroni, e non verrà l'uscie¬ 
re colla carta bollata. 

Compare Tino non aveva fiele in corpo, e andava a 
parlare a padron 'N toni come se non fosse fatto suo, 
passandogli il braccio attorno al collo, e gli diceva: - 
Scusatemi, fratello mio, a me mi dispiace più di voi, di 
cacciarvi fuori dalla vostra casa, ma che volete? sono un 
povero diavolo; quelle cinquecento lire me le son levate 
dalla bocca, e san G iuseppe prima fece la sua barba. 
Fossi ricco come lo zio Crocifisso non ve ne parlerei 
nemmeno, in coscienza mia! 

Il povero vecchio non aveva il coraggio di dire alla 
nuora che dovevano andarsene colle buone dalla casa 
del nespolo, dopo tanto tempo che ci erano stati, e pare¬ 
va che fosse come andarsene dal paese, espatriare, o co¬ 
me quelli che erano partiti per ritornare, e non erano 
tornati più, che ancora c'era lì il letto di Luca, e il chio¬ 
do dove Bastianazzo appendeva il giubbone. M a infine 
bisognava sgomberare con tutte quelle povere masseri¬ 
zie, e levarle dal loro posto, che ognuna lasciava il segno 
dov'era stata, e la casa senza di esse non sembrava più 
quella. La roba la trasportarono di notte, nella casuccia 
del beccaio che avevano presa in affitto, come se non si 
sapesse in paese che la casa del nespolo oramai era di 
Piedipapera, e loro dovevano sgomberarla, ma almeno 
nessuno li vedeva colla roba in collo. 

Q uando il vecchio staccava un chiodo, o toglieva da 
un cantuccio un deschetto che soleva star lì di casa, face¬ 
va una scrollatina di capo. Poi si misero a sedere sui pa¬ 
gliericci ch'erano ammonticchiati nel mezzo della came- 


Letteratura italiana Einaudi 127 



G iovanni Verga -1 M al avoglia 


ra, per riposarsi un po', e guardavano di qua e di là se 
avessero dimenticato qualche cosa; però il nonno si alzò 
tosto ed uscì nel cortile, all'aria aperta. 

M a anche lì c'era della paglia sparsa per ogni dove, 
dei cocci di stoviglie, delle nasse sfasciate, e in un canto 
il nespolo, e la vite in pampini sull'uscio. - Andiamo 
via! diceva egli. Andiamo via, ragazzi. Tanto, oggi o do¬ 
mani!... e non si muoveva. 

M aruzza guardava la porta del cortile dalla quale era¬ 
no usciti Luca e Bastianazzo, e la stradicciuola per la 
quale il figlio suo se ne era andato coi calzoni rimbocca¬ 
ti, mentre pioveva, e non l'aveva visto più sotto il parac¬ 
qua d'incerata. A nche la finestra di compare A Ifio M o- 
sca era chiusa, e la vite pendeva dal muro del cortile che 
ognuno passando ci dava una strappata. Ciascuno aveva 
qualche cosa da guardare in quella casa, e il vecchio, 
nell'andarsene posò di nascosto la mano sulla porta 
sconquassata, dove lo zio Crocifisso aveva detto che ci 
sarebbero voluti due chiodi e un bel pezzo di legno. 

Lo zio Crocifisso era venuto a dare un'occhiata insie¬ 
me a Piedipapera, e parlavano a voce alta nelle stanze 
vuote, dove le parole si udivano come se fossero in chie¬ 
sa. Compare Tino non aveva potuto durarla a campare 
d'aria sino a quel giorno, e aveva dovuto rivendere ogni 
cosa allo zio Crocifisso, per riavere i suoi denari. 

- Che volete, compare M alavoglia? gli diceva passan¬ 
dogli il braccio attorno al collo. Lo sapete che sono un 
povero diavolo, e cinquecento lire mi fanno! Se voi foste 
stato ricco ve l'avrei venduta a voi. -Ma padron 'N toni 
non poteva soffrire di andare così per la casa, col brac¬ 
cio di Piedipapera al collo. 0 ra lo zio Crocifisso ci era 
venuto col falegname e col muratore, e ogni sorta di 
gente che scorrazzavano di qua e di là per le stanze co¬ 
me fossero in piazza, e dicevano: - Q ui ci vogliono dei 
mattoni, qui ci vuole un travicello nuovo, qui c'è da rifa¬ 
re l'imposta, - come se fossero i padroni; e dicevano an- 


Letteratura italiana Einaudi 128 



G iovanni Verga -1 M alavoglia 


che che si doveva imbiancarla per farla sembrare tutt'al- 
tra. 

Lo zio Crocifisso andava scopando coi piedi la paglia 
e i cocci, e raccolse anche da terra un pezzo di cappello 
che era stato di Bastianazzo, e lo buttò nell'orto, dove 
avrebbe servito all'ingrasso. Il nespolo intanto stormiva 
ancora, adagio adagio, e le ghirlande di margherite, or¬ 
mai vizze, erano tuttora appese all'uscio e le finestre, co¬ 
me ce le avevano messe a Pasqua delle Rose. 

La Vespa era venuta a vedere anche lei, colla calzetta 
al collo, e frugava per ogni dove, ora che era roba di suo 
zio. - Il «sangue non è acqua» - andava dicendo forte, 
perché udisse anche il sordo. A me mi sta nel cuore la 
roba di mio zio, come a lui deve stare a cuore la mia 
chiusa. Lo zio Crocifisso lasciava dire e non udiva, ora 
che dirimpetto si vedeva la porta di compare Alfio con 
tanto di catenaccio. - Adesso che alla porta di compare 
Alfio c'è il catenaccio, vi metterete il cuore in pace, e lo 
crederete che non penso a lui ! diceva la V espa all'orec¬ 
chio dello zio Crocifisso. 

- lo ci ho il cuore in pace! rispondeva lui: sta tran¬ 
quilla. 

D'allora in poi i Malavoglia non osarono mostrarsi 
per le strade né in chiesa la domenica, e andavano sino 
ad Aci Castello per la messa, e nessuno li salutava più, 
nemmeno padron Cipolla, il quale andava dicendo: - 
Q uesta partaccia a me non la doveva fare padron 'N to¬ 
ni. Questo si chiama gabbare il prossimo, se ci aveva fat¬ 
to mettere la mano di sua nuora nel debito dei lupini! 

- Tale e quale come dice mia moglie! aggiungeva ma¬ 
stro Zuppiddu. D ice che dei M alavoglia adesso non ne 
vogliono nemmeno i cani. 

Però quello scimunito di Brasi pestava i piedi e voleva 
la M ena, che gliel’avevano promessa, come fa un ragaz¬ 
zo davanti alle baracche dei balocchi alla fiera. 

- Ti pare che io l'abbia rubata la tua roba, bietolone! 


Letteratura italiana Einaudi 129 



G iovanni Verga -1 M al avoglia 


gli gridava il babbo, per andarla a buttare con chi non 
ha niente! 

G li avevano ripreso persino il vestito nuovo a Brasi, 
ed ei si sfogava ad andare a stanare le lucertole nella scia- 
ra, o a mettersi a cavalcioni sul muricciuolo del lavatoio, 
e giurava di non far più nulla, neanche se l'ammazzava¬ 
no, ora che non volevano dargli la moglie, e gli avevano 
ripreso persino il vestito nuovo delle nozze; per fortuna 
la M ena non poteva vederlo più così vestito com'era, 
perché i M alavoglia stavano sempre colla porta chiusa 
ancor essi, poveretti, nella casuccia del beccaio che ave¬ 
vano presa in affitto, nella strada del Nero, vicino ai 
Zuppiddi, e se accadeva di vederli da lontano, Brasi cor¬ 
reva a nascondersi dietro il muro, o tra i fichidindia. 

La cugina Anna che scopriva ogni cosa dal greto dove 
era a stendere la tela, diceva con comare G razia: - Ora 
quella povera Sant'Agata resta in casa, peggio di una 
casseruola appesa al muro, tale e quale come le mie fi¬ 
gliuole che non hanno dote. 

- Poveretta! rispondeva comare G razia, e le avevano 
perfino spartito i capelli! 

M ena però era tranquilla, e s'era rimessa la spadina 
d'argento nelle trecce da se stessa, senza dir nulla. Ades¬ 
so aveva tanto da fare nella casa nuova dove bisognava 
mettere ogni cosa a un altro posto, e non si vedeva più il 
nespolo e la porta della cugina Anna e della N unziata. 
Sua madre la covava cogli occhi, mentre lavorava accan¬ 
to a lei, e l'accarezzava col tono della voce, quando le di¬ 
ceva: - dammi la forbice, o, tienmi la matassa - che se la 
sentiva nelle viscere, la sua figliuola, ora che tutti le vol¬ 
tavano le spalle; ma la ragazza cantava come uno stor¬ 
nello, perché aveva diciotto anni, e a quell'età se il cielo 
è azzurro vi ride negli occhi, e gli uccelli vi cantano nel 
cuore. Per altro il cuore non ce lo aveva mai avuto per 
quel cristiano, lo disse all'orecchio della mamma, men¬ 
tre ordivano la trama. La madre era la sola che le aveva 


Letteratura italiana Einaudi 130 



G iovanni Verga -1 M alavoglia 


letto in cuore, e che ci avesse lasciata cascare una buona 
parola in quell'angustia. - Almeno se ci fosse compar 
Alfio, non ci avrebbe voltate le spalle anche lui. M a 
quando sarà il tempo del vino nuovo tornerà qui. 

Le comari, poverette, non avevano voltate le spalle ai 
M alavoglia. M a la cugina Anna era sempre in faccende, 
con tutto quello che aveva da fare per tirare innanzi con 
le sue figliuole, che le erano rimaste in casa peggio di 
casseruole appese, e comare Piedipapera si vergognava 
di farsi vedere per quel tiro che compareTino aveva fat¬ 
to ai poveri M alavoglia. E Ila aveva il cuore buono, la gnà 
G razia, e non diceva come suo marito: - Lasciali stare 
coloro, che non hanno più né re né regno. Cosa te ne 
importa? - La sola che si vedesse di tanto in tanto era 
Nunziata, col piccino in collo, e tutti gli altri dietro; ma 
anche lei doveva badare ai fatti suoi. 

Così va il mondo. - Ciascuno deve badare ai fatti 
suoi: quello che diceva a 'N toni di padron 'N toni coma¬ 
re Venera. - Ciascuno deve pensare alla sua barba prima 
di pensare a quella degli altri. Tuo nonno non ti dà nul¬ 
la; dunque che obbligo hai verso di loro? Se ti mariti, 
vuol dire che fai casa da te, e quel che guadagni, lo gua¬ 
dagni per la tua casa. «Cento mani Dio benedisse, ma 
non tutte in un piatto!». 

- Bella cosa, rispondeva 'N toni. 0 ra che i miei paren¬ 
ti sono in mezzo alla strada mi dite di piantarli anch'io! 
Come se la caverà il nonno a far andare la Provvidenza e 
a dar da mangiare a tanti, se lo lascio solo? 

- Allora sbrigatevela tra voi altri! esclamava la Zup- 
pidda voltandogli le spalle per andare a frugare nei cas¬ 
setti, o in cucina, buttando in aria ogni cosa per darsi da 
fare, onde non guardarlo in faccia. M ia figlia io non l'ho 
rubata! Si potrebbe chiudere gli occhi se non avete nul¬ 
la, perché siete giovane, e ci avete sempre la salute da la¬ 
vorare, e siete del mestiere, tanto più che adesso i mariti 
sono scarsi, con questa leva del diavolo che ci scopa via 


Letteratura italiana Einaudi 131 



G iovanni Verga -1 M al avoglia 


tutti i giovanotti del paese; ma se devono darvi la dote 
per papparvela con tutti i vostri, è un'altra cosa! M arito 
voglio dargliene uno solo alla mia figliuola, e non cinque 
o sei, e metterle sulle spalle due famiglie. 

Barbara nell'altra stanza fingeva di non udire, e segui¬ 
tava a far girare l'arcolaio lesto lesto. M a appena 'N toni 
si affacciava sull'uscio chinava gli occhi sui cannelli, e al¬ 
lungava il muso anche lei. Talché il poveraccio si faceva 
giallo e verde e di cento colori, e non sapeva che fare, 
perché Barbara lo teneva invischiato come un passerot¬ 
to, con quegli occhioni neri, e gli diceva poi: - V uol dire 
che a me non mi volete bene come ai vostri ! e si metteva 
a piangere nel grembiule quando non c'era la mamma. 

- Sacramento! esclamava 'N toni, vorrei tornare a fare 
il soldato! - E si strappava i capelli e si dava dei pugni 
nella testa, ma non sapeva risolversi a pigliare la risolu¬ 
zione che ci voleva, da vero cetriolo che era. - Allora, di¬ 
ceva la Zuppidda, «'Ntrua, 'ntrua! ciascuno a casa 
sua!». E suo marito le ripeteva: - Te l'avevo detto che a 
mei pasticci non mi piacciono! - Voi andatevene a lavo¬ 
rare! rispondeva lei, che non sapete nulla. 

'N toni, ogni volta che andava dai Zuppiddi, trovava 
tanto di grugno, e la gnà Venera gli rinfacciava ogni vol¬ 
ta che i M alavoglia avevano invitato la Piedipapera a 
pettinare la M ena, bella pettinatura che le aveva fatto! 
per leccare le ciabatte a compare Tino, a motivo di quei 
quattro soldi della casa; che poi la casa se l'era presa 
egualmente, e li aveva lasciati in camicia come Gesù 
Bambino. 

- Vi pare che non lo sappia cosa ha detto vostra ma¬ 
dre M aruzza in quei tempi in cui portava il naso in su, 
che la Barbara non era quella che ci voleva per suo figlio 
'N toni, perché era avvezza come una signorina, e non 
sapeva quel che ci vuole ad essere una buona moglie di 
marinaro. M e l'hanno raccontato al lavatoio, comare 
M angiacarrubbe e la gnà Cicca. 


Letteratura italiana Einaudi 132 



G iovanni Verga -1 M alavoglia 


- Comare M angiacarrubbe e la gnà Cicca sono due 
carogne, rispondeva 'N toni, e parlano per l'invidia che 
non ho sposato la M angiacarrubbe. 

- Per me pigliatevela pure! Bel guadagno che ci fa la 
M angiacarrubbe! 

- Allora, comare Venera, se mi dite questo è come se 
mi diceste: in casa mia non ci mettete più piede. 

'N toni voleva far l'uomo, e non si lasciava vedere per 
due o tre giorni. M a la piccola Lia, che non sapeva tutte 
quelle chiacchiere, continuava a venire a giocare nel cor¬ 
tile di comare Venera, come l'avevano avvezzata, quan¬ 
do la Barbara le dava i fichidindia e le castagne, perché 
voleva bene a suo fratello 'N toni, ed ora non le davano 
più nulla: la Zuppidda le diceva: - Che vieni a cercare 
tuo fratello qui? Tua madre ha paura che vogliono ru¬ 
bartelo tuo fratello! 

Comare la Vespa veniva anche lei nel cortile dei Zup- 
piddi, colla calzetta al collo, a dire roba di fuoco degli 
uomini, che sono peggio dei cani. E la Barbara rinfaccia¬ 
va alla ragazzina: - Lo so che non sono brava massaia 
come tua sorella! E comare Venera conchiudeva: - Tua 
madre che fa la lavandaia, invece di stare a ciarlare dei 
fatti altrui al lavatoio, farebbe bene a dare una risciac¬ 
quata a quei quattro soldi di vestina che hai indosso. 

La bambina molte cose non le capiva; ma quel po' 
che rispondeva faceva montare la mosca al naso alla 
Zuppidda, e le faceva dire ch'era sua madre M aruzza 
che la indettava, e la mandava apposta da quelle parti 
per stuzzicarle la bile, tanto che finalmente la piccina 
non ci andò più, e la gnà Venera disse che era meglio, 
così non venivano in casa a far le spie, che temevano 
sempre volessero rubarsi quel tesoro di Cetriolo. 

Le cose arrivarono al punto che comare Venera e la 
Longanon si parlavano più, e se si vedevano in chiesa si 
voltavano la schiena. 

- Vedrete che arriveranno a metter fuori le scope! di- 


Letteratura italiana Einaudi 133 



G iovanni Verga -1 M al avoglia 


ceva la M angiacarrubbe gongolando. N on mi chiamo la 
M angiacarrubbe se non ci arrivano! Bell'affare che ha 
fatto la Zuppidda con Cetriolo! 

D i solito gli uomini non s'immischiano in quelle liti di 
donne, se no le questioni s'ingrosserebbero e potrebbe¬ 
ro andare a finire a coltellate; invece le comari, dopo che 
hanno messo fuori la scopa, e si sono voltate le schiene, 
e si sono sfogate a dirsi improperi, e a strapparsi i capel¬ 
li, si riconciliano subito, e si abbracciano e si baciano, e 
si mettono sull'uscio a chiacchierare come prima. 'N toni 
poi, stregato dagli occhi della Barbara, era tornato quat¬ 
to quatto a piantarsi sotto la finestra, per metter pace, 
che la gnà Venera voleva buttargli sulla testa la broda 
delle fave, qualche volta, ed anche la figliuola si stringe¬ 
va nelle spalle, ora che i M alavoglia non avevano più né 
re né regno. 

E glielo disse anche in faccia, alla fine, onde levarsi 
d'addosso quella noia, perché quel cristiano stava sem¬ 
pre davanti alla sua porta come un cane, e le avrebbe 
fatto perdere la fortuna, se mai qualcun altro avesse avu¬ 
to l'intenzione di passare di là per lei. 

- Orbè, compare‘N toni, «I pesci del mareson desti¬ 
nati a chi se l’ha da mangiare»; mettiamoci il cuore in 
pace voi ed io, e non ci pensiamo più. 

- Voi potete mettervelo il cuore in pace, comare Bar¬ 
bara, ma per me, «Amare e disamare non sta a chi lo 
vuol fare». 

- Provate, che ci riescirete anche voi. A provare non 
si perde nulla. I o vi auguro ogni bene e ogni fortuna, ma 
lasciatemi badare ai fatti miei, ché ho già ventidue anni. 

- I o lo sapeva che dovevate dirmi così quando ci han¬ 
no preso la casa, ora che tutti ci voltano le spalle. 

- Sentite, compare 'N toni, mia madre può venire da 
un momento all'altro, e non è bene che mi trovi qui con 
voi. 

- Sì, sì, è vero; ora che ci hanno tolto la casa del ne- 


Letteratura italiana Einaudi 134 



G iovanni Verga -1 M alavoglia 


spolo non è giusto. Egli aveva il cuore grosso, il povero 
'N toni, e non voleva lasciarla così. M a ella doveva anda¬ 
re a riempir la brocca alla fontana, e gli disse addio, cor¬ 
rendo lesta lesta, e dimenando i fianchi con bel garbo - 
ché Zuppidda la chiamavano perché il nonno di suo pa¬ 
dre s'era rotta la gamba in uno scontro di carri alla festa 
di Trecastagni, ma Barbara le sue brave gambe ce le ave¬ 
va tutte e due. 

- Addio, comare Barbara! rispose il poveraccio, e co¬ 
sì ci mise una pietra su quel che era stato, e se ne tornò a 
remare come un galeotto, che già quella era una vera ga¬ 
lera, dal lunedì al sabato, ed egli era stanco di rompersi 
l'anima per niente, perché quando non si ha nulla è inu¬ 
tile arrabbattarsi da mattina a sera, e non trovate un ca¬ 
ne che vi voglia, per questo egli ne aveva le tasche piene 
di quella vita; preferiva piuttosto di non far niente dav¬ 
vero, e starsene in letto a fare il malato, come quando 
era seccato del servizio militare, e il nonno poi non stava 
a cercare il pelo nell'uovo come il dottore della fregata. 
-Che hai? gli domandava. 

- Nulla ho. H o che sono un povero diavolo. 

- E che vuoi farci se sei un povero diavolo? Bisogna 
vivere come siamo nati. 

Egli si lasciava caricare svogliatamente degli attrezzi 
meglio di un asino, e lungo la giornata non apriva bocca 
che per bestemmiare o brontolare: «Chi cade nell'acqua 
è forza che si bagni». Se suo fratello si metteva a cantare, 
mentre stavano alla vela: 

- Sì, sì, canta pure. Quando sarai vecchio poi abbaie¬ 
rai come il nonno. 

- Ad abbaiare adesso non ci guadagni nulla nemme¬ 
no; rispondeva il ragazzo. 

- H ai ragione, perché la vita è bella! 

- Bella o no, non l'abbiamo fatta noi così com'è, con¬ 
chiudeva il nonno. 

La sera mangiava ingrugnato la sua minestra, e la do- 


Letteratura italiana Einaudi 135 



G iovanni Verga -1 M al avoglia 


menica andava a gironzare attorno all'osteria, dove la 
gente non aveva altro da fare che ridere e spassarsi, sen¬ 
za pensare che il giorno dopo si tornava a fare quel che 
si era fatto in tutta la settimana; oppure stava delle ore 
intere seduto sugli scalini della chiesa, col mento in ma¬ 
no, a veder passare la gente, almanaccando su quei me¬ 
stieri in cui non ci era nulla da fare. 

La domenica almeno si godeva quelle cose che si han¬ 
no senza quattrini, il sole, lo star colle mani sotto le 
ascelle a non far nulla, e allora gli seccava anche quella 
fatica di pensare al suo stato, di desiderare quelle cose 
che aveva visto da soldato, col ricordo delle quali ingan¬ 
nava il tempo nei giorni di lavoro. G li piaceva stendersi 
come una lucertola al sole, e non far altro. E come in¬ 
contrava i carrettieri che andavano seduti sulle stanghe 
- Bel mestiere che fanno! borbottava. Vanno in carrozza 
tutto il giorno! e se vedeva passare qualche povera don- 
nicciuola, che tornava dalla città, curva sotto il carico 
come un asino stanco, e andava lamentandosi per via, 
secondo il costume dei vecchi: 

- Vorrei farlo io quello che fate voi, sorella mia! le di¬ 
ceva per confortarla. Alla fin fine è come andare a spas¬ 
so. 


- Letteratura italiana Einaudi 136 



G iovanni Verga -1 M alavoglia 


CAPITOLO 10 


'N toni andava a spasso sul mare tutti i santi giorni, e 
gli toccava camminare coi remi, logorandosi la schiena. 
Però quando il mare era cattivo, e voleva inghiottirseli in 
un boccone, loro, la Provvidenza e ogni cosa, quel ragaz¬ 
zo aveva il cuore più grande del mare. 

11 sangue dei M alavoglia! diceva il nonno; e bisognava 
vederlo alla manovra, coi capelli che gli fischiavano al 
vento, mentre la barca saltava sui marosi come un cefalo 
in amore. 

La Provvidenza si avventurava spesso al largo, così 
vecchia e rattoppata com'era, per amore di quel po' di 
pesca, ora che nel paese c'erano tante barche che spaz¬ 
zavano il mare colla scopa. A nche in quei giorni in cui le 
nuvole erano basse, verso Agnone, e l'orizzonte tutto ir¬ 
to di punte nere al levante, si vedeva sempre la vela della 
Provvidenza come un fazzoletto da naso, lontano lonta¬ 
no nel mare color di piombo, e ognuno diceva che quel¬ 
li di padron 'N toni andavano a cercarsi i guai col cande¬ 
liere. 

Padron 'N toni rispondeva che andava a cercarsi il pa¬ 
ne, e quando i sugheri scomparivano ad uno ad uno, nel 
mare largo che era verde come l'erba, e le casucce di 
Trezza sembravano una macchia bianca, tanto erano 
lontane, e intorno a loro non c'era che acqua, si metteva 
a chiacchierare coi nipoti dalla contentezza, che poi alla 
sera la Longa e tutti gli altri li avrebbero aspettati sulla 
riva, quando vedevano la vela far capolino tra i fariglio- 
ni, e sarebbero stati a guardare anche loro la pesca che 
saltellava nelle nasse e riempiva il fondo della barca co¬ 
me fosse d'argento; e padron 'N toni soleva rispondere 
prima che nessuno avesse aperto bocca -Un quintale, o 
un quintale e venticinque - che non si sarebbe sbagliato 
di un rotolo; e poi se ne parlava tutta la sera, mentre le 


Letteratura italiana Einaudi 137 



G iovanni Verga -1 M al avoglia 


donne pestavano il sale fra i ciottoli, e quando contava¬ 
no i barilotti ad uno ad uno, e lo zio Crocifisso veniva a 
vedere quel che avevano fatto, per gettare la sua offerta 
a occhi chiusi, e Piedipapera gridava e bestemmiava per 
dire il prezzo giusto, che allora facevano piacere le grida 
di Piedipapera, già a questo mondo non bisogna restare 
in collera colla gente, e la Longa poi si contava a soldo a 
soldo davanti al suocero i denari che portava Piedipape¬ 
ra nel fazzoletto, e diceva: - Q uesti sono per la casa! 
Q uesti altri sono per la spesa. La M ena aiutava anch'es- 
sa a pestare il sale, e a mettere in ordine i barilotti, e ci 
aveva un'altra volta la veste turchina e la collana di co¬ 
rallo che avevano dovuto dare in pegno allo zio Crocifis¬ 
so; ora le donne potevano tornare ad andare alla messa 
del paese, che se qualche giovinolo gettava gli occhi 
sulla M ena, gliela stavano facendo, la sua dote. 

- Per me, diceva 'N toni, menando il remo adagio ada¬ 
gio perché la corrente non li facesse derivare dal cerchio 
delle reti, mentre il nonno pensava a tutte quelle cose: - 
per me desidero questo soltanto, che quella carogna del¬ 
ia Barbara s'abbia a mangiare i gomiti quando ci avremo 
il fatto nostro anche noi, e s'abbia a pentire d'avermi 
chiusa la porta in faccia. 

- «Il buon pilota si conosce alle burrasche»; rispon¬ 
deva il vecchio. Q uando saremo un'altra volta quel che 
siamo sempre stati, ognuno ci farà buon viso, e torne¬ 
ranno ad aprirci la porta. 

- Chi non ce l'ha chiusa in faccia, aggiunse Alessi, è 
stata la N unziata, ed anche la cugina A nna. 

- «Carcere, malattie e necessità, si conosce l'amistà». 
Per questo il Signore le aiuta, costoro, con tutte quelle 
bocche che hanno in casa. 

- Q uando la N unziata va a far la legna nella sciara, o il 
fagotto della tela è troppo pesante per lei, l'aiuto 
anch'io, poveretta, disse A lessi. 

- Adesso aiuta a tirare da questa parte, che san Fran- 


Letteratura italiana Einaudi 138 



G iovanni Verga -1 M alavoglia 


cesco stavolta ha mandata la grazia di Dio! Il ragazzo ti¬ 
rava e puntava i piedi, e sbuffava che pareva facesse tut¬ 
to lui. Intanto 'Ntoni cantava, sdraiato sulla pedagna e 
colle braccia sotto il capo, a veder volare i gabbiani 
bianchi sul cielo turchino che non finiva mai, e la Prov¬ 
videnza si dondolava sulle onde verdi, che venivano da 
lontano fin dove arrivava la vista. 

- Che vuol dire che il mare ora è verde, ora è turchi¬ 
no, e un'altra volta è bianco, e poi nero come la sciara, e 
non è sempre di un colore come dell'acqua che è? chiese 
A lessi. 

- È la volontà di Dio, rispose il nonno, così il mari¬ 
naio sa quando può mettersi in mare senza timore, e 
quando è meglio non andarci. 

- Q uei gabbiani hanno una bella sorte, che volano 
sempre in alto, e non hanno paura delle ondate se il ma¬ 
re è in tempesta. 

- Allora non hanno da mangiare nemmeno loro, po¬ 
vere bestiole. 

- Dunque tutti hanno bisogno del bel tempo, tale e 
quale come la N unziata che non può andare alla fontana 
se piove, conchiuse A lessi 

- «Buon tempo e mal tempo non dura tutto il tem¬ 
po», osservò il vecchio! 

M a quando era mal tempo, o che soffiava il maestrale, 
e i sugheri ballavano sull'acqua tutto il giorno, come se 
ci fosse chi suonava il violino, o il mare era bianco al pa¬ 
ri del latte, o crespo che sembrava che bollisse, e la piog¬ 
gia si rovesciava sino a sera sulle loro spalle che non ci 
erano cappotti che bastassero, e il mare friggeva tutto 
intorno come il pesce nella padella, allora era un altro 
par di maniche, e ‘N toni non aveva voglia di cantare, col 
cappuccio sul naso, e gli toccava vuotare dall'acqua la 
Provvidenza che non si finiva più, e il nonno badava a ri¬ 
petere «M are bianco, scirocco in campo» o «mare cre¬ 
spo, vento fresco» come se fossero là per imparare i pro- 


Letteratura italiana Einaudi 139 



G iovanni Verga -1 M al avoglia 


verbi; e con quei benedetti proverbi, mentre la sera sta¬ 
va a guardare il tempo dalla finestra col naso in aria, di¬ 
ceva pure «Q uando la luna è rossa fa vento, quando è 
chiara vuol dire sereno; quando è pallida, pioverà». 

- Se lo sapete che pioverà perché torniamo ad andare 
in mare oggi? gli diceva 'N toni. N on era meglio restarci 
in letto un altro par d'ore? 

- «Acqua di cielo, e sardelle alle reti!» rispondeva il 
vecchio. 

'N toni si dava l'anima al diavolo, coll'acqua a mezza 
gamba. 

- Stasera, gli diceva il nonno, la M aruzza ci farà trova¬ 
re una bella fiammata e ci asciugheremo tutti. 

E la sera, sull'imbrunire, come la Provvidenza, colla 
pancia piena di grazia di Dio, tornava a casa, che la vela 
si gonfiava come la gonnella di donna Rosolina, e i lumi 
delle case ammiccavano ad uno ad uno dietro i fariglioni 
neri, e pareva che si chiamassero l'un l'altro, padron 
'N toni mostrava ai suoi ragazzi il bel fuoco che fiam¬ 
meggiava nella cucina della Longa, in fondo al cortiletto 
della straduccia del N ero, che c'era il muro basso e dal 
mare si vedeva tutta la casa, colle quattro tegole sotto 
cui si appollaiavano le galline, e il forno dall'altro lato 
della porta. - Lo vedete che la Longa ce l'ha fatta trova¬ 
re la fiammata! - diceva tutto giulivo; e la Longa li 
aspettava sulla riva colle ceste pronte, che quando dove¬ 
vano riportarsele indietro vuote non avevano voglia di 
ciarlare, ma invece se le ceste non bastavano, e A lessi 
doveva correre a casa a prenderne delle altre, il nonno si 
metteva le mani alla bocca per chiamare - M ena! oh 
M ena! - E M ena sapeva cosa voleva dire, e venivano 
tutti in processione, lei, la L ia, ed anche la N unziata, 
con tutti i suoi pulcini dietro; allora era una festa, né si 
badava più al freddo, o alla pioggia, e davanti alla fiam¬ 
mata stavano a chiacchierare sino a tardi della grazia di 
D io che aveva mandato san F rancesco, e quel che si sa¬ 
rebbe fatto dei denari. 


Letteratura italiana Einaudi 140 



G iovanni Verga -1 M alavoglia 


M a a quel giuoco da disperati si arrischiava la vita per 
qualche rotolo di pesce, e una volta i M alavoglia furono 
a un pelo di rimettercela tutti la pelle, per amor del gua¬ 
dagno, come Bastianazzo, mentre erano all'altezza 
dell'Agnone, verso sera, e il cielo era tanto fosco che 
non si vedeva più neppure l'Etna, e il vento soffiava a 
ondate che pareva avesse la parola. 

- Brutto tempo! diceva padron 'Ntoni. Il vento oggi 
gira peggio della testa di una fraschetta, e il mare ha la 
faccia come quella di Piedipapera quando vuol farvi 
qualche brutto tiro. 

11 mare era del color della sciara, sebbene il sole non 
fosse ancora tramontato, e di tratto in tratto bolliva 
tutt'intorno come una pentola. 

- Adesso i gabbiani devono essere tutti a dormire; os¬ 
servò A lessi. 

- A quest'ora avrebbero dovuto accendere il faro di 
Catania, disse 'N toni, ma non si vede niente. 

- Tieni sempre la sbarra a greco, Alessi, ordinò il 
nonno, fra mezz'ora non ci si vedrà più peggio di essere 
in un forno. 

- Con questa brutta sera e' sarebbe meglio trovarsi 
all'osteria della Santuzza. 

- 0 coricato nel tuo letto a dormire, non è vero? ri¬ 
spose il nonno; allora dovevi fare il segretario, come don 
Silvestro. 

Il povero vecchio aveva abbaiato tutto il giorno pei 
suoi dolori. - È il tempo che muta! diceva lui, lo sento 
nelle ossa io. 

Tutt'a un tratto si era fatto oscuro che non ci si vede¬ 
va più neanche a bestemmiare. Soltanto le onde, quando 
passavano vicino alla Provvidenza, luccicavano come 
avessero gli occhi e volessero mangiarsela; e nessuno 
osava dire più una parola, in mezzo al mare che muggiva 
fin dove c'era acqua. 

- H o in testa, disse a un tratto 'N toni, che stasera do¬ 
vremmo dare al diavolo la pesca che abbiamo fatta. 


Letteratura italiana Einaudi 141 



G iovanni Verga -1 M al avoglia 


- Taci ! gli disse il nonno, e la sua voce in quel buio li 
fece diventare tutti piccini piccini sul banco dov'erano. 

Si udiva il vento sibilare nella vela della Provvidenza e 
la fune che suonava come una corda di chitarra. All'im¬ 
provviso il vento si mise a fischiare al pari della macchi¬ 
na della ferrovia, quando esce dal buco del monte, sopra 
Trezza, e arrivò un'ondata che non si era vista da dove 
fosse venuta, la quale fece scricchiolare la Provvidenza 
come un sacco di noci, e la buttò in aria. 

-Giòia vela! giù la vela! gridò padron 'N toni. T a- 
glia! taglia subito! 

'N toni, col coltello fra i denti, s'era abbrancato come 
un gatto all'antenna, e ritto sulla sponda per far di con¬ 
trappeso, si lasciò spenzolare sul mare che gli urlava sot¬ 
to e se lo voleva mangiare. 

- Tienti forte! tienti forte! gli gridava il nonno in quel 
fracasso delle onde che lo volevano strappare di là, e 
buttavano in aria la Provvidenza e ogni cosa, e facevano 
piegare la barca tutta di un lato, che dentro ci avevano 
l'acqua sino ai ginocchi. Tagliai taglia! ripeteva il non¬ 
no. 

- Sacramento! esclamò 'N toni. Se taglio, come fare¬ 
mo poi quando avremo bisogno della vela? 

- N on dire sacramento! che ora siamo nelle mani di 
Dio! 

Alessi s'era aggrappato al timone, e all'udire quelle 
parole del nonno cominciò a strillare - M amma! mam¬ 
ma mia! 

- Taci! gli gridò il fratello col coltello fra i denti. Taci 
o ti assesto una pedata! 

- Fatti la croce, etaci! ripetè il nonno. Sicché il ragaz¬ 
zo non osò fiatare più. 

Ad un tratto la vela cadde tutta di un pezzo, tanto era 
tesa, e ‘N toni la raccolse in un lampo e l'ammainò stretta. 

- 11 mestiere lo sai come tuo padre, gli disse il nonno, 
e sei M alavoglia anche tu. 


Letteratura italiana Einaudi 142 




G iovanni Verga -1 M al avoglia 


La barca si raddrizzò e fece prima un gran salto; poi 
seguitò a far capriole sulle onde. 

- Da' qua il timone; ora ci vuole la mano ferma! disse 
padron 'N toni ; e malgrado che il ragazzo ci si fosse ag¬ 
grappato come un gatto anche lui, arrivavano certe on¬ 
date che facevano sbattere il petto contro la manovella a 
tutt'edue. 

- Il remo! gridò 'Ntoni, forza nel tuo remo, Alessi! 
chea mangiare sei buono anche tu. Adesso i remi valgo¬ 
no meglio del timone. 

La barca scricchiolava sotto lo sforzo poderoso di 
quel paio di braccia. E A lessi ritto contro la pedagna, ci 
dava l'anima sui remi come poteva anche lui. 

- Tienti fermo! gli gridò il nonno che appena si senti¬ 
va da un capo all'altro della barca, nel fischiare del ven¬ 
to - Tienti fermo, Alessi! 

- Sì, nonno, sì! rispose il ragazzo. 

- Che hai paura? gli disse 'N toni. 

-No, rispose il nonno per lui. Soltanto raccomandia¬ 
moci a Dio. 

- Santo diavolone! esclamò 'N toni col petto ansante, 
qui ci vorrebbero le braccia di ferro come la macchina 
del vapore. 11 mare ci vince. 

11 nonno si tacque e stettero ad ascoltare la burrasca. 

- La mamma adesso dev'essere sulla riva a vedere se 
torniamo; disse poi A lessi. 

- 0 ra lascia stare la mamma, aggiunse il nonno, è me¬ 
glio non ci pensare. 

- Adesso dove siamo? domandò 'N toni dopo un altro 
bel pezzo, col fiato ai denti dalla stanchezza. 

- Nelle mani di Dio, rispose il nonno. 

- Allora lasciatemi piangere, esclamò A lessi che non 
ne poteva più. E si mise a strillare e a chiamare la mam¬ 
ma ad alta voce, in mezzo al rumore del vento e del ma¬ 
re; né alcuno osò sgridarlo più. 

- H ai un bel cantare, ma nessuno ti sente, ed è meglio 


Letteratura italiana Einaudi 143 



G iovanni Verga -1 M al avoglia 


starti cheto, gli disse infine il fratello con la voce mutata 
che non si conosceva più nemmen lui. Sta zitto che ades¬ 
so non è bene far così, né per te, né per gli altri. 

- La vela! ordinò padron 'N toni; il timone al vento 
verso greco, e poi alla volontà di D io. 

11 vento contrastava forte alla manovra, ma in cinque 
minuti la vela fu spiegata, e la Provvidenza cominciò a 
balzare sulla cima delle onde, piegata da un lato come 
un uccello ferito. I M alavoglia si tenevano tutti da un la¬ 
to, afferrati alla sponda; in quel momento nessuno fiata¬ 
va, perché quando il mare parla in quel modo non si ha 
coraggio di aprir bocca. 

Padron 'N toni disse soltanto: - A quest'ora laggiù di¬ 
cono il rosario per noi. 

E non aggiunsero altro, correndo col vento e colle on¬ 
de, nella notte che era venuta tutt'a un tratto nera come 
la pece. 

- 11 fanale del molo, - gridò 'N toni, - lo vedete? 

- A dritta! gridò padron 'N toni, a dritta! N on è il fa- 
naledel molo. Andiamo sugli scogli. Serra! serra! 

-Non posso serrare! rispose 'N toni colla voce soffo¬ 
cata dalla tempesta e dallo sforzo, la scotta è bagnata. 11 
coltello, A lessi, il coltello. 

- Taglia, taglia, presto. 

In questo momento s'udì uno schianto: la Provviden¬ 
za, che prima si era curvata su di un fianco, si rilevò co¬ 
me una molla, e per poco non sbalzò tutti in mare; l'an¬ 
tenna insieme alla vela cadde sulla barca rotta come un 
filo di paglia. Allora si udì una voce che gridava: - Ahi! 
come di uno che stesse per morire. 

- Chi è? chi è che grida? domandava 'N toni aiutan¬ 
dosi coi denti e col coltello a tagliare le rilinghe della ve¬ 
la, la quale era caduta coll'antenna sulla barca e copriva 
ogni cosa. Ad un tratto un colpo di vento la strappò net¬ 
ta e se la portò via sibilando. Allora i due fratelli potero¬ 
no sbrogliare del tutto il troncone dell'antenna e buttar- 


Letteratura italiana Einaudi 144 



G iovanni Verga -1 M alavoglia 


lo in mare. La barca si raddrizzò, ma padron 'N toni non 
si raddrizzò, lui, e non rispondeva più a 'N toni che lo 
chiamava. 0 ra, quando il mare e il vento gridano insie¬ 
me, non c'è cosa che faccia più paura del non udirsi ri¬ 
spondere alla voce che chiama. - N onno, nonno! grida¬ 
va anche Alessi, e al non udir più nulla, i capelli si 
rizzarono in capo, come fossero vivi, ai due fratelli. La 
notte era così nera che non si vedeva da un capo all'altro 
della Provvidenza, tanto che Alessi non piangeva più dal 
terrore. 11 nonno era disteso in fondo alla barca, colla te¬ 
sta rotta. 'N toni finalmente lo trovò tastoni e gli parve 
che fosse morto, perché non fiatava e non si moveva af¬ 
fatto. La stanga del timone urtava di qua e di là, mentre 
la barca saltava in aria e si inabissava. 

- Ah! san Francesco di Paola! Ah! san Francesco be¬ 
nedetto! strillavano i due ragazzi, ora che non sapevano 
più chetare. 

San Francesco misericordioso li udì, mentre andava 
per la burrasca in soccorso dei suoi devoti, e stese il suo 
mantello sotto la Provvidenza, giusto quando stava per 
spaccarsi come un guscio di noce sullo scoglio dei colom¬ 
bi, sotto la guardiola della dogana. La barca saltò come 
un puledro sullo scoglio, e venne e cadere in secco, col 
naso in giù. - Coraggio, coraggio! gridavano loro le 
guardie dalla riva, e correvano qua e là colle lanterne a 
gettare delle corde. - Siam qui noi! fatevi animo! - Fi¬ 
nalmente una delle corde venne a cadere a traverso della 
Provvidenza, la quale tremava come una foglia, e batté 
giusto sulla faccia a 'N toni peggio di un colpo di frusta, 
ma in quel momento gli parve meglio di una carezza. 

- A me! a me! gridò afferrando la fune che scorreva 
rapidamente e gli voleva scivolare dalle mani. Alessi vi si 
aggrappò anche lui con tutte le sue forze, e così riesciro- 
no ad avvolgerla due o tre volte alla sbarra del timone, e 
le guardie doganali li tirarono a riva. 

Padron 'N toni però non dava più segno di vita, e al- 


Letteratura italiana Einaudi 145 



G iovanni Verga -1 M al avoglia 


lorché accostarono la lanterna si vide che aveva la faccia 
sporca di sangue, sicché tutti lo credettero morto, e i ni¬ 
poti si strappavano i capelli. M a dopo un paio d'ore ar¬ 
rivò correndo don M ichele, Rocco Spatu, Vanni Pizzu¬ 
to, e tutti gli sfaccendati che erano all'osteria quando 
giunse la notizia, e coll'acqua fresca e le fregagioni gli fe¬ 
cero riaprir gli occhi. 11 povero vecchio, come seppe do¬ 
ve si trovava, che ci voleva meno di un'ora per arrivare a 
Trezza, disse che lo portassero a casa su di una scala. 

M aruzza, M ena, e le vicine, che strillavano sulla piaz¬ 
za e si battevano il petto, lo videro arrivare in tal modo, 
disteso sulla scala, e colla faccia bianca, come un morto. 

- N iente! niente! - andava assicurando don M ichele 
in capo alla folla, - una cosa da nulla! - e corse dallo 
speziale per l'aceto dei sette ladri. Don Franco venne in 
persona tenendo colle due mani la boccetta, e accorsero 
anche Piedipapera, comare G razia, i Zuppiddi, padron 
Cipolla e tutto il vicinato, nella strada del N ero, ché in 
quelle occasioni si mette un sasso su ogni quistione, ed 
era venuta anche la Locca, la quale andava sempre dove 
c'era folla, quando sentiva del brusio pel paese, di notte 
o di giorno, quasi non chiudesse più gli occhi, e aspet¬ 
tasse sempre il suo M enico. Sicché la gente si accalcava 
nella stradicciuola davanti alla casa dei M alavoglia, co¬ 
me se ci fosse il morto, tanto che la cugina Anna dovette 
chiuder l'uscio sul mostaccio a tutti. 

- Lasciatemi entrare! gridava la N unziata picchiando 
coi pugni sull'uscio, che era accorsa mezzo svestita. La¬ 
sciatemi vedere cos'è successo da comare M aruzza! 

- Allora era inutile mandarci per la scala, che dopo 
non ci lasciano entrare in casa per vedere cos'è! strepita¬ 
va il figlio della Locca. 

La Zuppidda e la M angiacarrubbe avevano dimenti¬ 
cato tutti gli improperi che si erano detti, e cianciavano 
davanti alla porta, colle mani sotto il grembiule. - Già 
quel mestiere lì è fatto in tal modo, e si finisce col la- 


Letteratura italiana Einaudi 146 



G iovanni Verga -1 M alavoglia 


sciarci la pelle. U na che mariti la figlia con gente di ma¬ 
re, diceva laZuppidda, un giorno o l'altro se la vede tor¬ 
nare a casa vedova, e cogli orfani per giunta, che se non 
fosse stato per don M ichele, dei M alavoglia quella notte 
non restava nemmeno la semenza. 11 meglio era fare co¬ 
me quelli che non fanno nulla, e si guadagnano la loro 
giornata egualmente, come don M ichele, a mo' d'esem¬ 
pio, il quale era grasso e grosso meglio di un canonico, e 
andava sempre vestito di panno, e si mangiava mezzo 
paese, e tutti lo lisciavano; anche lo speziale, il quale vo¬ 
leva mangiarsi il re, gli faceva tanto di cappello, col cap¬ 
pellaccio nero. 

- N on è nulla, venne a dire don Franco; gli abbiamo 
fatta la fasciatura; ma se non viene la febbre, se ne va. 

Piedipapera volle andare a vedere anche lui, perché 
era di casa, e padron Fortunato, e chi d'altri potè entra¬ 
re, a furia di gomitate. 

- La faccia non mi piace niente affatto! sentenziava 
padron Cipolla scrollando il capo; come vi sentite, com¬ 
pare 'N toni? 

- Per questo padron Fortunato non gli ha voluto dare 
il figlio alla Sant'Agata, diceva intanto la Zuppidda, che 
l'avevano lasciata sulla porta. FI a il naso fine quell'omac- 
cio! 

E la Vespa soggiungeva: 

- «Chi ha roba in mare non ha nulla». Ci vuole la ter¬ 
ra al sole, ci vuole. 

- C he notte è venuta pei M alavoglia! esclamava co¬ 
mare Piedipapera. 

- Avete visto, che tutte le disgrazie in questa casa arri¬ 
vano di notte? osservò padron Cipolla, uscendo dalla 
casa con don Franco e compare Tino. 

- Per buscarsi un pezzo di pane, poveretti! aggiunge¬ 
va comare G razia. 

Per due o tre giorni padron 'N toni fu più di là che di 
qua. La febbre era venuta, come aveva detto lo speziale, 


Letteratura italiana Einaudi 147 



G iovanni Verga -1 M al avoglia 


ma era venuta così forte che stava per portarsi via il ma¬ 
lato. Il poveraccio non si lagnava più, nel suo cantuccio, 
colla testa fasciata e la barba lunga. Aveva solo una gran 
sete, e quando M ena o la Longa gli davano da bere af¬ 
ferrava il boccale con le mani tremanti, che pareva vo¬ 
lessero rubarglielo. 

Don Ciccio veniva la mattina; medicava il ferito, gli 
tastava il polso, voleva veder la lingua, e poi se ne anda¬ 
va scrollando il capo. 

U na notte persino lasciarono accesa la candela, quan¬ 
do don Ciccio aveva dimenato il capo più forte; la Lon¬ 
ga ci aveva messo accanto l'immagine della M adonna, e 
dicevano il rosario davanti al letto del malato, il quale 
non fiatava più e non voleva nemmeno dell'acqua, e nes¬ 
suno andò a dormire, tanto che la Lia si rompeva le ma¬ 
scelle dallo sbadigliare, pel gran sonno. N ella casa c'era 
un silenzio di malaugurio, sicché i carri passando per la 
strada facevano ballare i bicchieri sulla tavola, e trasalire 
coloro che stavano a vegliare il malato; così passò anche 
tutta la giornata, e le vicine stavano sulla porta, ciancian¬ 
do a voce bassa fra di loro, e guardando pel vano 
dell'uscio cosa succedeva. Verso sera padron 'N toni vol¬ 
le veder tutti i suoi ad uno ad uno, cogli occhi spenti, e 
domandava cosa aveva detto il medico. 'N toni era ac¬ 
canto al capezzale e piangeva come un ragazzo, che il 
cuore l'aveva buono, quel giovane. 

- N on piangere così ! gli diceva il nonno. N on piange¬ 
re. 0 ra tu sei il capo della casa. Pensa che ci hai tutti gli 
altri sulle spalle, e fa come ho fatto io. 

Le donne si mettevano a gridare colle mani nei capel¬ 
li, udendolo discorrere a quel modo, persino la piccola 
Lia, giacché le donne non hanno giudizio in quelle cir¬ 
costanze, e non si accorgevano che il poveretto si turba¬ 
va in volto al vederle disperarsi, come se stesse per mori¬ 
re. M a egli continuava con voce fioca: - N on fate tante 
spese quando non ci sarò più. Il Signore lo sa che non 


Letteratura italiana Einaudi 148 



G iovanni Verga -1 M alavoglia 


possiamo spendere, e si contenterà del rosario che mi 
diranno M aruzza e la M ena. Tu, M ena, fai sempre come 
ha fatto tua madre, che è stata una santa donna, e dei 
guai ne ha visti anche lei; e ti terrai sotto le ali tua sorel¬ 
la, come fa la chioccia coi suoi pulcini. Finché vi aiutere¬ 
te l'un l'altro i guai vi parranno meno gravi. 0 ra 'N toni 
è grande, e presto A lessi sarà in grado di aiutarvi anche 
lui. 

- Non dite così! supplicavano le donne singhiozzan¬ 
do, come se egli avesse voluto andarsene di sua volontà. 
- Per carità non dite così. Egli scuoteva il capo trista¬ 
mente, e rispondeva: 

- Adesso che vi ho detto quello che volevo dirvi, non 
me ne importa. Io sono vecchio. Q uando non c'è più 
olio il lume si spegne. 0 ra voltatemi dall'altra parte che 
sono stanco. 

Più tardi chiamò ancora 'Ntoni, egli disse: 

- N on la vendete la Provvidenza, così vecchia come è, 
se no sarete costretti ad andare a giornata, e non sapete 
com'è dura, quando padron Cipolla o lo zio Cola vi di¬ 
cono: - N on ho bisogno di nessuno per lunedì. - E que- 
st'altra cosa voglio dire a te, 'N toni, che quando avrete 
messo insieme qualche soldo, dovete maritare prima la 
M ena, e darle uno del mestiere che faceva suo padre, e 
che sia un buon figliuolo; e voglio dirti anche che quan¬ 
do avrete maritato pure la Lia, se fate dei risparmi met¬ 
teteli da parte e ricomprate la casa del nespolo. Lo zio 
Crocifisso ve la venderà, se ci avrà il suo guadagno, per¬ 
ché è stata sempre dei M alavoglia, e di là sono partiti vo¬ 
stro padre e la buon'anima di L uca. 

- Sì! nonno! sì! prometteva 'N toni piangendo. A lessi 
ascoltava anche lui, serio serio come fosse già un uomo. 

Le donne credevano che il malato avesse il delirio, 
udendolo chiacchierare e chiacchierare, e gli mettevano 
delle pezze bagnate sulla fronte. - No, diceva padron 
'N toni, sono in sensi. Voglio finire tutto quel che devo 
dirvi prima di andarmene. 


Letteratura italiana Einaudi 149 



G iovanni Verga -1 M al avoglia 


I ntanto cominciavano ad udirsi i pescatori che si chia¬ 
mavano da un uscio all'altro, e i carri cominciavano a 
passare di nuovo per la via. - Fra due ore sarà giorno, 
disse padron 'N toni, e potrete andare a chiamare don 
G iammaria. 

Q uei poveretti aspettavano il giorno come il M essia, e 
andavano ad ogni momento a socchiudere la finestra per 
veder se spuntasse l'alba. Finalmente la stanzuccia co¬ 
minciò a farsi bianca, e padron 'N toni tornò a dire: - 
0 ra chiamatemi il prete, che voglio confessarmi. 

Don G iammaria venne quando il sole era già alto, e 
tutte le vicine, come udirono il campanello per la stra- 
dicciuola del N ero, accorrevano a vedere il viatico che 
andava dai M alavoglia, ed entravano tutte, perché dove 
va il Signore non si può chiudere l'uscio in faccia alla 
gente, tanto che quei poveretti al vedersi la casa piena 
non osavano nemmeno piangere e disperarsi, mentre 
don G iammaria borbottava fra i denti, e mastro Cirino 
gli metteva il cero sotto il naso al malato, giallo e stecchi¬ 
to come un altro cero anche lui. 

- E ' sembra il patriarca san G iuseppe addirittura, su 
quel letto e con quella barba lunga! beato lui! esclamava 
la Santuzza, che piantava i boccali e ogni cosa, e andava 
sempre dove sentiva il Signore - come una cornacchia! 
- diceva lo speziale. 

Don Ciccio arrivò che c'era ancora il vicario coll'olio 
santo, tanto che voleva voltare la briglia dell'asinelio e 
tornarsene indietro. - Chi vi ha detto che c'era bisogno 
del prete? Chi è andato a chiamare il viatico? Q uei lo 
dobbiamo dirvelo noi altri medici, quando è l'ora; e mi 
meraviglio del vicario che è venuto senza la polizza del 
viatico. 0 ra volete saperlo? non c'è bisogno del viatico. 
Se sta meglio, vi dico! 

- È il miracolo della M adonna Addolorata! esclamava 
la Longa; la M adonna ci ha fatto il miracolo, perché il 
Signore ci è stato troppe volte in questa casa! - Ah! Ver- 


Letteratura italiana Einaudi 150 



G iovanni Verga -1 M alavoglia 


gine benedetta! esclamava M ena colle mani giunte. Ah! 
Vergine santa, che ci avete fatta la grazia! - E tutti pian¬ 
gevano dalla consolazione, come se l'infermo fosse già 
stato in grado di tornare ad imbarcarsi sulla Provviden¬ 
za. 

Don Ciccio se ne andava borbottando: - Così mi rin¬ 
graziano! Se campano, la M adonna ha fatto la grazia! Se 
muoiono, son io che li ammazzo! 

Le comari aspettavano sulla porta per veder passare il 
morto, che dovevano venirselo a prendere da un mo¬ 
mento all'altro. - Poveretto! brontolavano anch'esse. 

- Q uel vecchio ha il cuoio duro: se non batte il naso 
per terra come i gatti, non muore. State attenti a quel 
che vi dico oggi - predicava la Zuppidda. - Siamo qui 
da due giorni ad aspettare: muore, non muore? Vi dico 
che egli ci sotterrerà tutti. - Le comari fecero le corna. 
«Lontano sia che son figlia di M aria!» e la Vespa bacia¬ 
va anche la medaglia che ci aveva sull'abitino. «Sciatara 
e matara! Tuono dell'aria, e vino solforoso!» La Zup¬ 
pidda soggiunse: - Voi almeno non avete figli da marita¬ 
re, come li ho io, che farei gran danno se andassi sotter¬ 
ra. - L e altre ridevano, perché la Vespa non ci aveva che 
lei stessa da maritare, e non ci arrivava anche. - Q uanto 
a questo, padron 'N toni fa più danno di tutti, perché è 
la colonna della casa, - rispose la cugina A nna. Q uel ce¬ 
triolo di 'N toni ora non è più un ragazzo. -Ma tutte si 
strinsero nelle spalle. - Se muore il vecchio, la vedrete 
come casca quella casa! 

In questa arrivò la Nunziata, lesta lesta, colla brocca 
sul capo. - Largo! largo! ché aspettano l'acqua da coma¬ 
re M aruzza. E i miei ragazzi se si mettono a giocare mi 
lasciano la roba in mezzo alla strada. 

Lia s'era messa sulla porta, tutta pettoruta a dire alle 
comari: - Il nonno sta meglio. H a detto don Ciccio che 
il nonno per adesso non muore: e non le pareva vero che 
tutte le comari stessero ad ascoltarla come una donna 
fatta. V enne anche A lessi e disse alla N unziata: 


Letteratura italiana Einaudi 151 



G i ovari ni Verga -1 M al avoglia 


- 0 ra che sei qui, in due salti vado a vedere che n'è 
della Provviden za. 

- Q uesto qui ha più giudizio del grande! diceva la cu¬ 
gina Anna. 

- A don M ichele gli daranno la medaglia per aver 
buttato la corda alla Provvidenza, diceva lo speziale. E ci 
è anche la pensione. Così li spendono i denari del popo¬ 
lo! 

Piedipapera per difendere don M ichele andava di¬ 
cendo che se l'era meritata, la medaglia e la pensione, 
per questo si era buttato all'acqua sino a mezza gamba, 
con tutti gli stivaloni, per salvare la vita ai M alavoglia, vi 
par poco? tre persone! ed era stato a un pelo di lasciarci 
il cuoio anche lui, tanto che se ne parlava dappertutto, 
sicché la domenica, quando si metteva l'uniforme nuo¬ 
vo, le ragazze gli lasciavano gli occhi addosso per veder 
se ci avesse la medaglia. 

- Barbara Zuppidda, ora che si è levato di mente quel 
ragazzaccio di M alavoglia, non gli volterà più le spalle a 
don M ichele, andava dicendo Piedipapera. L'ho vista io 
col naso fra le imposte quando egli passa per la strada. 

E don Silvestro, sentendo questo, diceva a Vanni Piz¬ 
zuto: 

- Bel guadagno che ci avete fatto, a levarvi d'addosso 
'N toni di padron ‘N toni, ora che la Barbara ha messo gli 
occhi addosso a don M ichele! 

- Se ce li ha messi li leverà, che sua madre non può 
vedere né sbirri, né mangiapane, néforestieri. 

- Vedrete, vedrete; la Barbara ha ventitré anni, e se si 
mette in testa che ad aspettare ancora il marito comincia 
a far la muffa, se lo piglia, colle buone o colle cattive. 
V olete scommettere dodici tari che si parlano dalla fine¬ 
stra? - E tirò fuori il pezzo da cinque lire nuovo. 

- lo non voglio scommettere niente! rispose Pizzuto, 
stringendosi nelle spalle. - A me non me ne importa un 
corno. 


Letteratura italiana Einaudi 152 



G iovanni Verga -1 M alavoglia 


Q uelli che stavano a sentire, Piedipapera e Rocco 
Spatu, si scompisciavano dalle risa. - Ve lo faccio per 
niente - aggiunse don Silvestro, messo di buon umore; e 
se ne andò cogli altri a chiacchierare con lo zio Santoro, 
davanti all'osteria. - Sentite, zio Santoro, volete guada¬ 
gnarvi dodici tari? e cavò fuori la moneta nuova, sebbe¬ 
ne lo zio Santoro non ci vedesse. - M astro Vanni Pizzu¬ 
to vuol scommettere dodici tari che ora don M ichele il 
brigadiere va a parlare colla Barbara Zuppidda, la sera. 
Volete buscarveli voi quei dodici tari? 

- 0 anime sante del purgatorio! esclamò baciando il 
rosario lo zio Santoro, il quale era stato ad ascoltare tut¬ 
to intento, cogli occhi spenti; ma egli era inquieto, e 
muoveva le labbra di qua e di là, come fa delle orecchie 
un cane da caccia che sente la pedata. 

- Sono amici, non temete - aggiunse don Silvestro 
sghignazzando. 

- Sono compareTino, e Rocco Spatu, aggiunse il cie¬ 
co dopo essere stato attento un altro po'. 

Egli conosceva tutti quelli che passavano, al rumore 
dei loro passi, fossero colle scarpe o a piedi nudi, e dice¬ 
va- Voi siete compareTino, oppuresiete compareCin- 
ghialenta. E siccome era sempre là, a dir delle barzellet¬ 
te con questo e con quello, sapeva ciò che accadeva in 
tutto il paese, e allora per buscarsi quei dodici tari, come 
i ragazzi andavano a prendere il vino per la cena, li chia¬ 
mava - A lessi, o N unziata, o Lia, - e domandava pure: 
Dove vai? d'onde vieni? che hai fatto oggi? oppure: 
L'hai visto don M ichele? ci passa dalla strada del N ero? 

'N toni, poveretto, finché c'era stato bisogno, era cor¬ 
so di qua e di là senza fiato, e s'era strappati i capelli an¬ 
che lui. Adesso che il nonno stava meglio, girandolava 
pel paese, colle mani sotto le ascelle, aspettando che po¬ 
tessero portare un'altra volta la Provvidenza da mastro 
Zuppiddu per rabberciarla; e andava all'osteria a far 
quattro chiacchiere, giacché non ci aveva un soldo in ta- 


Letteratura italiana Einaudi 153 



G iovanni Verga -1 M al avoglia 


sca, e raccontava a questo e a quello come avevano visto 
la morte cogli occhi, e così passava il tempo, cianciando 
e sputacchiando. Quando gli pagavano poi qualche bic¬ 
chiere di vino, se la prendeva con don M ichele, che gli 
aveva rubata l'innamorata e andava ogni sera a parlare 
colla Barbara, li aveva visti lo zio Santoro, che aveva do¬ 
mandato alla N unziata se don M ichele ci passava per la 
strada del N ero. 

-Ma sangue di G iuda! non mi chiamo 'N toni M ala- 
voglia, se non mi taglio questo corno, sangue di G iuda! 

La gente ci si divertiva a vedergli mangiare l'anima, e 
perciò gli pagavano da bere. La Santuzza, mentre ri¬ 
sciacquava i bicchieri, si voltava dall'altra parte, per non 
sentire le bestemmie e le parolacce che dicevano; ma 
all'udir discorrere di don M ichele, si dimenticava anche 
di questo, e stava ad ascoltare con tanto d'occhi. E ra di¬ 
venuta curiosa anche lei, e stava tutta orecchi quando ne 
parlavano, e al fratellino della N unziata, o ad A lessi, al¬ 
lorché venivano pel vino, regalava delle mele e delle 
mandorle verdi, per sapere chi s'era visto nella strada 
del N ero. Don M ichele giurava e spergiurava che non 
era vero, e spesso la sera, quando l'osteria era già chiusa, 
si udiva un casa del diavolo dietro la porta. - Bugiardo! 
gridava la Santuzza. Assassino! ladro! nemico di Dio! 

Tanto che don Michele non si fece più vedere 
all'osteria, e si contentava di mandare a prendere il vino 
e berselo nella bottega di Pizzuto, solo col suo fiasco, 
per amor della pace. 

M assaro Filippo, invece di esser contento che si fosse 
tolto così un altro cane da quell'osso della Santuzza, 
metteva buone parole e cercava di rappattumarli, che 
nessuno ci capiva più nulla. M a era tempo perso. - Non 
vedete che voga al largo e non si fa più vedere? esclama¬ 
va la Santuzza. - Questo è segno che la cosa è vera 
com'è vero Iddio! No! non voglio sentirne parlar più, 
dovessi chiuder l'osteria, e mettermi a far calzetta! 


Letteratura italiana Einaudi 154 



G iovanni Verga -1 M alavoglia 


M assaro Filippo allora si faceva la bocca amara dalla 
collera, e andava a pregare don M ichele come un santo, 
nel posto delle guardie, o nella bottega di Pizzuto, per¬ 
ché la finisse quella lite con la Santuzza, dopo che erano 
stati amici! ed ora avrebbero fatto chiacchierare la gen¬ 
te, - e lo abbracciava e lo tirava per la manica. M a don 
M ichele appuntava i piedi in terra come un mulo, e di¬ 
ceva di no. E chi era là presente, a godersi la scena, os¬ 
servava che massaro Filippo faceva una bella figura 
com'è vero Dio! - M assaro Filippo ha bisogno d'aiuto, 
diceva Pizzuto. N on lo vedete? Q uella Santuzza si mun¬ 
gerebbe anche il Crocifisso! 

La Santuzza allora un bel giorno si mise la mantellina 
e andò a confessarsi, sebbene fosse lunedì, e l'osteria 
fosse piena di gente. La Santuzza andava a confessarsi 
ogni domenica, e ci stava un'ora col naso alla graticola 
del confessionario, a risciacquarsi la coscienza, che ama¬ 
va tenerla pulita meglio dei suoi bicchieri. M a quella 
volta donna Rosolina, che era gelosa di suo fratello il vi¬ 
cario, e si confessava spesso anche lei per tenerci gli oc¬ 
chi addosso, restò colla bocca aperta, là dov'era ad 
aspettare ginocchioni, che la Santuzza ci avesse tanta ro¬ 
ba nello stomaco, e osservò che suo fratello vicario si 
soffiò il naso più di cinque volte. 

- Cosa aveva oggi Santuzza che non finiva più? do¬ 
mandò perciò a don G iammaria quando furono a tavo¬ 
la. 

- N iente, niente, - rispondeva suo fratello stendendo 
la mano verso il piatto. M a ella che gli conosceva il de¬ 
bole lasciava il coperchio sulla zuppiera e lo tormentava 
a furia di domande, sicché infine il poveretto dovette di¬ 
re che c'era il sigillo della confessione, e sinché fu a tavo¬ 
la rimase col naso sul piatto, e ingozzava i maccheroni 
come se non avesse visto grazia di D io da due giorni, 
tanto che gli andarono in veleno, e borbottava fra di sé 
perché non lo lasciavano mai quieto. Dopo pranzo prese 


Letteratura italiana Einaudi 155 



G iovanni Verga -1 M al avoglia 


il cappello e il ferraiuolo, e andò a fare una visita alla 
Zuppidda. - Ci dev'essere sotto qualche cosa! borbotta¬ 
va dal canto suo donna Rosolina. Ci dev'essere qualche 
sudiceria fra suor M ariangela e la Zuppidda, sotto il si¬ 
gillo della confessione. E si mise alla finestra per vedere 
quanto ci stava suo fratello, nella casa di comare Venera. 

La Zuppidda saltò su tutte le furie all'udire quello 
che le mandava a dire suor M ariangela con don G iam- 
maria, e si mise sul ballatoio a gridare che lei non ne vo¬ 
leva roba degli altri, aprisse bene le orecchie la Santuz¬ 
za! che se vedeva passare don M ichele per la sua strada 
voleva cavargli gli occhi con la conocchia che teneva in 
mano, in barba alla pistola che portava sulla pancia, 
giacché ella non aveva paura né delle pistole né di nessu¬ 
no, e sua figlia non l'avrebbe data a uno che si mangiava 
il pane del re e faceva lo sbirro, ed era nel peccato mor¬ 
tale colla Santuzza per giunta, glielo aveva detto don 
G iammaria sotto sigillo di confessione, ma ella se lo te¬ 
neva nelle ciabatte, il sigillo della confessione, quando ci 
andava di mezzo la sua Barbara, - e ne disse tanti e tanti 
degli improperi, che la Longa e la cugina Anna dovette¬ 
ro chiudere la porta perché non udissero le ragazze; e 
mastro Turi suo marito, onde non restare indietro, 
sbraitava anche lui: - Se mi toccano la coda mi fanno fa¬ 
re qualche sproposito, benedetto Dio! lo non ho paura 
di don M ichele, e di massaro Filippo, e di tutta la ciur¬ 
ma della Santuzza! 

- State zitto! gli dava sulla voce comare Venera; non 
avete inteso che massaro Filippo non c'entra più colla 
Santuzza? 

G li altri invece continuavano a dire che la Santuzza ci 
aveva massaro Filippo per aiutarla a dire le orazioni, 
l'aveva visto Piedipapera. - Bravo! Massaro Filippo ha 
bisogno d'aiuto anche lui! ripeteva Pizzuto. N on l'avete 
visto che è venuto a pregare e strapregare don M ichele 
per aiutarlo? 


Letteratura italiana Einaudi 156 



G iovanni Verga -1 M alavoglia 


N ella spezieria don F ranco chiamava la gente apposta 
per schiamazzare sull'avventura. 

- Ve l'avevo detto, non è vero? Tutti così, quei lecca¬ 
santi! col diavolo sotto le gonnelle! Bel lavoro, eh! due 
alla volta, per fare il paio! 0 ra che gli danno la medaglia 
a don M ichele, l'appenderanno insieme a quella di Fi¬ 
glia di M aria che ci ha la Santuzza. - E sporgeva il capo 
fuori dall'uscio per vedere se ci fosse sua moglie alla fi¬ 
nestra di sopra. - Eh! la chiesa e la caserma! 11 trono e 
l'altare! sempre la stessa storia, ve lo dico io! 

Egli non aveva paura della sciabola e dell'aspersorio; 
e se ne infischiava di don M ichele, tanto che gli leggeva 
le corna quando la Signora non era alla finestra, e non 
poteva udire quello che si diceva nella spezieria; ma 
donna Rosolina diede una buona lavata di capo a suo 
fratello, appena venne a sapere che si era messo in quel 
pasticcio, perché quelli della sciabola bisogna tenerseli 
amici. 

- Amici un corno! rispondeva don G iammaria. Con 
quelli che ci hanno levato il pan di bocca? lo ho fatto il 
debito mio. lo non ho bisogno di loro! Son loro piutto¬ 
sto che hanno bisogno di noi altri. 

- A Imeno dovreste dire che vi ci ha mandato la San¬ 
tuzza, sotto sigillo di confessione; sosteneva donna Ro¬ 
solina; così non l'acchiappereste voi l’inimicizia. 

Però in aria misteriosa andava ripetendo che era una 
cosa sotto sigillo di confessione, a tutte le comari e i vici¬ 
ni che venivano a ronzarle attorno per sapere come s'era 
venuto a scoprire quell'imbroglio. Piedipapera, dacché 
aveva sentito dire a don Silvestro che voleva far cadere 
la Barbara coi suoi piedi, come una pera matura, andava 
sussurrando: - Q uesta è tutta manovra di don Silvestro, 
che vuol far cadere la Zuppidda coi suoi piedi. 

E tanto lo disse che arrivò all'orecchio di donna Ro¬ 
solina, mentre cuoceva la conserva dei pomidoro, colle 
maniche rimboccate, e si sbracciava a difender don M i- 


Letteratura italiana Einaudi 157 



G iovanni Verga -1 M al avoglia 


chele davanti alla gente, perché si sapesse che, loro co¬ 
me loro, non gli volevano male a don M ichele, sebbene 
ei fosse di quei del governo; e diceva che l'uomo è cac¬ 
ciatore, e la Zuppidda doveva pensarci lei a guardarsi la 
figliuola e se don M ichele ci aveva degli altri intrighi co- 
testo riguardava lui e la sua coscienza. 

- Q uesta è opera di don Silvestro, che vuol la Zup¬ 
pidda, e ha scommesso dodici tari che la farà cascare coi 
suoi piedi; - venne a dirle comare la Vespa, mentre aiu¬ 
tava donna Rosolina a fare la conserva dei pomidoro; el¬ 
la ci veniva a pregare don G iammaria che facesse entra¬ 
re gli scrupoli in testa a quel birbante dello zio 
Crocifisso, il quale ci aveva la testa più dura di un mulo. 
- N on lo vede che ha i piedi nella fossa? diceva. Che 
vuol portarsi anche questo scrupolo sulla coscienza? 

M a all'udire la storia di don Silvestro donna Rosolina 
di botto cambiò registro, e si mise a predicare col mesto¬ 
lo in aria, rossa come la conserva dei pomidoro, contro 
gli uomini che lusingano le ragazze da marito, e quelle 
pettegole le quali stanno alla finestra ad uccellarli. G ià si 
sapeva che razza di civetta fosse la Barbara; ma faceva 
specie che ci cascasse anche uno come don Silvestro, il 
quale sembrava un uomo di proposito, e nessuno si sa¬ 
rebbe aspettato da lui un tradimento simile; invece poi 
andava a cercarsi i guai con la Zuppidda e con don M i- 
chele, mentre ci aveva la sorte in mano e se la lasciava 
scappare. - Al giorno d'oggi per conoscere un uomo bi¬ 
sogna mangiare sette salme di sale. 

Però don Silvestro si faceva vedere a braccetto con 
don M ichele, e nessuno osava dir parola in faccia a loro 
di quei discorsi che correvano. 0 ra donna Rosolina gli 
sbatteva la finestra sul naso, allorché il segretario stava a 
guardare in aria dalla porta dello speziale, e non voltava 
nemmeno il capo quando metteva al sole sul terrazzino 
la conserva dei pomidori; una volta poi volle andare a 
confessarsi ad Aci Castello, perché ci aveva un peccato 


Letteratura italiana Einaudi 158 



G iovanni Verga -1 M alavoglia 


che non poteva dire a suo fratello, e tanto fece che in¬ 
contrò per caso don Silvestro, giusto mentre tornava 
dalla vigna. 

-Oh! beato chi vi vede! cominciò a dirgli fermandosi 
a prender fiato, perch'era tutta rossa e scalmanata. Ci 
avete gran roba pel capo, che non vi ricordate più degli 
amici antichi. 

- I o non ci ho nulla pel capo, donna Rosolina. 

- A me mi hanno detto che ce l'avete, ma è una be¬ 
stialità, che vi farebbe venire il capo grosso davvero. 

- Chi ve l'ha detto? 

- Lo dice tutto il paese. 

- Lasciatelo dire. E poi, volete saperla? io faccio quel 
che mi piace a me; e se ci avrò la testa pesante ci ho da 
pensar io. 

- Buon prò vi faccia, - rispose donna Rosolina col vi¬ 
so rosso. - Vuol dire che cominciate ad avercela d'ades- 
so, se mi rispondete in questo modo, tanto che non me 
l'aspettavo, e vi ho avuto sinora per giudizioso; scusate 
se mi sono sbagliata. Vuol dire che «acqua passata non 
macina più», e «buon tempo e mal tempo non dura tut¬ 
to il tempo». Pensateci che il proverbio dice: «Chi cam¬ 
bia la vecchia per la nuova, peggio trova», e «chi piglia 
bellezze piglia corna». G odetevi la Zuppidda in santa 
pace, perché a me non me ne importa. E per tutto l'oro 
del mondo non vorrei che si dicesse di me quello che si 
dice della vostra Zuppidda. 

- State tranquilla, donna Rosolina, ché oramai non si 
può dir più nulla di voi. 

- Almeno non si dice che mi mangio mezzo paese; 
avete inteso don Silvestro? 

- Lasciateli dire, donna Rosolina, «chi ha bocca man¬ 
gia, e chi non mangia se ne muore». 

- E non si dice pure quel che si dice di voi, che siete 
un truffatore! seguitò donna Rosolina, verde come 
l'aglio. M i avete inteso, don Silvestro? e di tutti non si 


Letteratura italiana Einaudi 159 



G iovanni Verga -1 M al avoglia 


può dire la stessa cosa! Q uando non vi servono più, poi, 
datemele quelle venticinque onze che vi ho prestate. I o 
non li rubo i denari, come certa gente. 

- Non dubitate, donna Rosolina, io non l'ho detto 
che le avete rubate le vostre venticinque onze, e non an¬ 
drò a dirglielo a vostro fratello don G iammaria. A me 
non me ne importa di sapere se gliele avete rubate sulla 
spesa o no; so che non ve le devo io. M i avevate detto di 
metterle a frutto, per farvi la dote, se qualcuno vi avesse 
voluta, ed io li avevo messi in una banca per conto vo¬ 
stro, sotto il mio nome, per non far scoprire la cosa a vo¬ 
stro fratello il quale vi avrebbe domandato di dove vi 
erano venuti quei denari. Ora la banca è fallita. Che col¬ 
pa ce ne ho io? 

- Imbroglione! gli sputava in faccia donna Rosolina 
colla schiuma alla bocca. TTuffatore! I o non vi avevo da¬ 
to quei denari per andare a metterli in una banca che 
falliva, lo ve li avevo dati per tenerci gli occhi addosso 
come se fosse stata roba vostra!... 

- Sì! ho fatto come se fosse stata roba mia! - rispon¬ 
deva il segretario con la faccia tosta, tanto che donna 
Rosolina gli voltò le spalle per non crepare dalla rabbia, 
e se ne tornò a T rezza sudata come una spugna, nell'ora 
calda, collo scialle sulla schiena. Don Silvestro rimase lì 
fermo a sogghignare, davanti al muro dell'orto di massa¬ 
ro Filippo, finché ella non ebbe scantonato, e si strinse 
nelle spalle, borbottando fra di sé: - A me non me ne 
importa nulla di quel che dicono. 

E d aveva ragione di non curarsi di quel che dicevano. 
D icevano che se don Silvestro si era messo in testa di far 
cascare la Barbara coi suoi piedi, ci sarebbe caduta, tal 
briccone matricolato egli era! Però gli facevano di ber¬ 
retto, egli amici gli accennavano col capo, sogghignan¬ 
do, quando andava a chiacchierare nella spezieria. - Sie¬ 
te un bel prepotente! gli diceva don Franco 
accarezzandolo sulle spalle. - Un vero feudatario! Siete 


Letteratura italiana Einaudi 160 



G iovanni Verga -1 M alavoglia 


l'uomo fatale, mandato in terra per provare come quat¬ 
tro e quattr'otto che bisogna fare il bucato alla vecchia 
società. - E allorché veniva ‘N toni a prendere il medica¬ 
mento pel nonno: - Tu sei il popolo. Finché sarai pa¬ 
ziente come il somaro ti toccheranno le bastonate. - La 
Signora, che faceva la calzetta dietro il banco, per mutar 
discorso domandava: - Come sta ora il nonno? 'N toni 
non osava aprir bocca davanti la Signora, e se ne andava 
brontolando, col bicchiere nelle mani. 

Il nonno ora stava meglio, e lo mettevano sull'uscio, 
al sole, avvolto nel tabarro, e col fazzoletto in testa, che 
sembrava un morto risuscitato, tanto che la gente anda¬ 
va a vederlo per curiosità: ed il poveraccio chinava il ca¬ 
po a questo e a quello, come un pappagallo, e sorrideva, 
tutto contento di trovarsi là, nel suo cappotto, accanto 
all'uscio, con M aruzza che gli filava accanto, il telaio 
della M ena che si udiva nelle stanze, e le galline che raz¬ 
zolavano nella strada. Ora che non aveva altro da fare 
aveva imparato a conoscere le galline ad una ad una, e 
stava a vedere quello che facevano, e passava il tempo ad 
ascoltare le voci dei vicini, dicendo: - Q uesta è comare 
Venera che strapazza suo marito. - Q uesta è la cugina 
Anna che torna dal lavatoio. Poi se ne stava a vedere 
l'ombra delle case che si allungava: e quando non c'era 
più il sole sulla porta lo mettevano contro il muro dirim¬ 
petto, ch'egli somigliava al cane di mastro Turi, il quale 
cercava il sole, per sdraiarsi. 

Infine, cominciò a stare sulle gambe, e lo portarono 
sulla riva, reggendolo sotto le ascelle, perché gli piaceva 
dormicchiare accoccolato sui sassi, in faccia alle barche, 
e diceva che l'odore dell'acqua salata gli faceva bene allo 
stomaco: e si divertiva a vedere le barche, e sentire 
com'era andata la giornata per questo e per quello. I 
compari, mentre attendevano alle loro faccende, gli re¬ 
galavano qualche parola, e gli dicevano per consolarlo: - 
Vuol dire che c'è olio ancora alla lucerna, eh, padron 
'N toni! 


Letteratura italiana Einaudi 161 



G iovanni Verga -1 M al avoglia 


La sera, quando tutti i suoi erano in casa, coll'uscio 
chiuso, mentre la Longa intonava il rosario, se la godeva 
a vederseli vicini, e li guardava in faccia ad uno ad uno, e 
guardava i muri della casa, e il cassettone colla statuetta 
del Buon Pastore, e il deschetto col lume sopra; e ripete¬ 
va sempre: - N on mi par vero di essere ancora qui, con 
voialtri. 

La Longa diceva che lo spavento le aveva messo un 
gran rimescolio nel sangue e nella testa, ed ora le pareva 
di non averci più davanti agli occhi quei due poveretti 
che erano morti, e sino a quel giorno le eran rimasti co¬ 
me due spine dentro il petto, tanto che era andata a con¬ 
fessarsene con don G iammaria. Però il confessore le 
aveva data l'assoluzione, perché coi disgraziati succede 
così, che una spina scaccia l'altra, e il Signore non vuole 
ficcarcele tutte in una volta, perché si morirebbe di cre¬ 
pacuore. Le erano morti il figlio e il marito; l'avevano 
scacciata dalla casa; ma adesso era contenta che fosse 
riescita a pagare il medico e lo speziale, e non doveva 
più niente a nessuno. 

A poco a poco il nonno era arrivato a dire: - Datemi 
da fare qualche cosa, così non so starci, senza far nulla. 
Rattoppava delle reti; e intrecciava delle nasse; poi co¬ 
minciò ad andare col bastoncello sino al cortile di ma¬ 
stro Turi, a vedere la Provvidenza, e stava lì a godersi il 
sole. I nfine era tornato a imbarcarsi coi ragazzi. 

- Tale e quale come i gatti ! diceva la Zuppidda; che 
se non danno il naso per terra son semprevivi! 

La Longa aveva pure messo sulla porta un panchetti- 
no, e vendeva arancie, noci, ova sode ed ulive nere. 

- State a vedere che a poco a poco arrivano a vendere 
anche il vino! diceva la Santuzza, lo ci ho piacere, per¬ 
ché son gente col timore di Dio! E padron Cipolla si 
stringeva nelle spalle quando passava per la strada del 
N ero, davanti alla casa dei M alavoglia, che volevano fare 
i negozianti. 


Letteratura italiana Einaudi 162 



G iovanni Verga -1 M alavoglia 


Il negozio andava bene perché le uova erano sempre 
fresche, tanto che la Santuzza, ora che ‘N toni bazzicava 
all'osteria, mandava da comare M aruzza a prendere le 
ulive, quando c'erano dei bevitori che non avevano sete. 
Così a soldo a soldo avevano pagato mastro Turi Zup- 
piddu, e avevano rattoppato un'altra volta la Provviden¬ 
za, che adesso pareva davvero una ciabatta; eppure si 
metteva da parte qualche lira. Avevano comprato anche 
una buona provvista di barilotti, e il sale per le acciughe, 
se san Francesco mandava la provvidenza, la vela nuova 
per la barca, e messo un po' di denaro nel canterano. - 
Facciamo come le formiche, diceva padron 'N toni; e 
ogni giorno contava i denari, e andava a girondolare da¬ 
vanti la casa del nespolo, a guardare in alto, colle mani 
dietro la schiena. La porta era chiusa, i passeri cinguet¬ 
tavano sul tetto, e la vite si dondolava adagio adagio sul¬ 
la finestra. Il vecchio si arrampicava sul muro dell'orto, 
dove ci avevano seminate delle cipolle che facevano co¬ 
me un mare di pennacchi bianchi, e poi correva dietro 
allo zio Crocifisso, per dirgli cento volte: - Sapete, zio 
Crocifisso, se giungiamo a metterli insieme, quei denari 
della casa, dovete venderla a noi, perché è stata sempre 
dei M alavoglia; «ad ogni uccello il suo nido è bello» e 
desidero morire dove son nato. «Beato chi muore nel 
proprio letto». Lo zio Crocifisso grugniva di sì, per non 
compromettersi; e alla casa ci faceva mettere una tegola 
nuova, od una cazzolata di calcina al muro del cortile, 
per far crescere il prezzo. 

Lo zio Crocifisso lo rassicurava così: - N on dubitate, 
non dubitate. La casa è là che non scappa. Basta tenerci 
gli occhi addosso. Ognuno tiene gli occhi addosso a 
quel che gli preme. - E una volta aggiunse: - Che non la 
maritate più la vostra M ena? 

- La mariterò quando vorrà Dio! rispose padron 
'N toni. Per me vorrei maritarla anche domani. 

- lo se fossi in voi, gli darei Alfio M osca, che è un 


Letteratura italiana Einaudi 163 



G iovanni Verga -1 M al avoglia 


buon ragazzo, onesto e laborioso; e cerca moglie di qua 
e di là, non ha altro difetto. 0 ra dicono che tornerà in 
paese, e par fatto apposta per vostra nipote. 

- 0 se dicevano che volesse pigliarsi vostra nipote la 
V espa? 

- Anche voi! anche voi! cominciò a gridare Campana 
di legno. Chi lo dice? Son tutte chiacchiere; vuol pap¬ 
parle la chiusa a mia nipote, ecco cosa vuole! Bella cosa, 
eh? Che direste voi se la vostra casa la vendessi a un al¬ 
tro? 

Piedipapera il quale era sempre lì per la piazza, appe¬ 
na c'erano due che discorrevano, a cercare di buscarsi la 
senseria, si ficcò nel discorso anche lui. - La Vespa ora 
ci ha per le mani Brasi Cipolla, dopo che andò in aria il 
matrimonio della Sant'Agata, li ho visti con questi occhi, 
che andavano insieme per la viottola del torrente; io ci 
ero andato a cercare due ciottoli lisci per l'intonaco 
dell'abbeveratoio che non tiene l'acqua. E gli faceva la 
smorfiosa, la civetta! colle cocche del fazzoletto sulla 
bocca, e gli diceva: - Per questa medaglia benedetta che 
ci ho qui, non è vero niente. Puh! che mi fate stomaco 
quando mi parlate di quel vecchio barbogio di mio zio! 
- Parlava di voi, zio Crocifisso; e gli lasciava toccare la 
medaglia, sapete dove la tiene? Campana di legno faceva 
il sordo, e dimenava il capo, come Tartaglia. Piedipape¬ 
ra continuava: e Brasi disse: - Allora che facciamo? - lo 
non lo so quel che volete fare - rispondeva la V espa, ma 
se è vero che mi volete bene, in questo stato non mi la- 
scerete, ché quando non vi vedo mi pare che il cuore 
l'abbia diviso in due, come due spicchi d'arancia, e se vi 
maritano con qualchedun'altra vi giuro per questa me¬ 
daglia benedetta che ci ho qui, sentite, che vedrete qual¬ 
che cosa di grosso nel paese, e mi butterò in mare bella e 
vestita come sono. Brasi si grattava il capo, e seguitava: - 
Per me, io vi voglio; ma mio padre poi che farà? - An¬ 
diamocene via dal paese, diceva lei, come se fossimo ma- 


Letteratura italiana Einaudi 164 



G iovanni Verga -1 M alavoglia 


rito e moglie, e quando la frittata sarà fatta, vostro padre 
dovrà dir di sì per forza. G ià non ha altri figliuoli, e la 
roba non sa a chi lasciarla. 

- Che gente, eh! cominciò a strillare lo zio Crocifisso, 
dimenticandosi che era sordo. Q uella strega ha il diavo¬ 
lo che la pizzica sotto la gonnella! E dire che tengono la 
medaglia della M adonna sul petto! Bisognerà dirlo a pa- 
dron Fortunato, bisognerà! Siamo galantuomini o no? 
Se padron Fortunato non sta in guardia, quella strega di 
mia nipote gli fa il tiro di rubargli il figlio, poveretto! 

E correva per la strada come un pazzo. 

- M i raccomando, non dite che li ho visti io! gridava 
Piedipapera andandogli dietro. Non voglio mettermi in 
bocca a quella vipera di vostra nipote. 

Lo zio Crocifisso in un attimo mise sottosopra tutto il 
paese, che voleva mandare perfino le guardie e don M i- 
chele a mettere sotto custodia la Vespa; la quale, infine, 
era sua nipote, e doveva pensarci lui; e don M ichele era 
pagato per questo, per guardare gli interessi dei galan¬ 
tuomini. La gente si divertiva a veder padron Cipolla 
correre di qua e di là anche lui con tanto di lingua fuori, 
e ci aveva gusto che quel bietolone di suo figlio Brasi 
fosse andato a cascare nella Vespa, mentre pareva che 
per lui non fosse buona nemmeno la figlia di Vittorio 
Emanuele, ché aveva piantato la M alavoglia senza dire: 
vi saluto! 

M ena però non s'era messa il fazzoletto nero, quando 
Brasi l'aveva piantata; anzi ora tornava a cantare mentre 
stava al telaio, o aiutava a salare le acciughe, nelle belle 
sere d'estate. Stavolta san Francesco l'aveva proprio 
mandata la provvidenza. C'era stata una passata di ac¬ 
ciughe come mai se n'erano viste; una ricchezza per tut¬ 
to il paese; le barche tornavano cariche, colla gente che 
cantava e sventolava i berretti da lontano, per far segno 
alle donne che aspettavano coi bambini in collo. 

I rigattieri venivano in folla dalla città, a piedi, a ca- 


Letteratura italiana Einaudi 165 



G iovanni Verga -1 M al avoglia 


vallo, sui carri, e Piedipapera non aveva tempo di grat¬ 
tarsi il capo. Verso l'avemaria sulla riva c'era una fiera 
addirittura, e grida e schiamazzi d'ogni genere. N el cor¬ 
tile dei M al avoglia il lume stava acceso sino a mezzanot¬ 
te, che pareva una festa. Le ragazze cantavano, eveniva¬ 
no anche le vicine ad aiutare, lefiglie della cugina Anna 
e la N unziata, perché c'era da guadagnare per tutti, e 
lungo il muro si vedevano quattro file di barilotti già 
belli e preparati, coi sassi di sopra. 

- Adesso vorrei qui la Zuppidda! esclamava 'N toni, 
seduto sui sassi a far peso anche lui, colle mani sotto le 
ascelle. - Adesso lo vedrebbe che abbiamo il fatto no¬ 
stro anche noi, e ce ne infischiamo di don M ichele e di 
don Silvestro! 

I rigattieri correvano dietro a padron 'N toni coi dena¬ 
ri in mano. Piedipapera lo tirava per la manica dicendo¬ 
gli: - Q uesto è il tempo d'approfittare. M a padron 'N to¬ 
ni teneva duro a rispondere: - Ne parleremo ad 
0 gnissanti; allora le acciughe avranno il loro prezzo. 
No, non voglio caparra, non voglio legarmi le mani! So 
io come vanno le cose. - E picchiava i pugni sui barili, 
dicendo ai nipoti: - Qui c'è la vostra casa e la dote di 
M ena. «La casa ti abbraccia e ti bacia». San Francesco 
mi ha fatto la grazia di lasciarmi chiudere gli occhi con¬ 
tento. 

N elio stesso tempo avevano fatte tutte le provviste 
per l'inverno, il grano, le fave, l'olio; e avevano data la 
caparra a massaro Filippo per quel po' di vino della do¬ 
menica. 

Ora erano tranquilli; suocero e nuora tornavano a 
contare i danari nella calza, i barilotti schierati nel corti¬ 
le, e facevano i loro calcoli onde vedere quello che ci 
mancasse ancora per la casa. La M aruzza conosceva 
quei denari soldo per soldo, quelli delle arancie e delle 
uova, quelli che aveva portati A lessi dalla ferrovia, quelli 
che M ena s'era guadagnati col telaio, e diceva: - Ce n'è 


Letteratura italiana Einaudi 166 



G iovanni Verga -1 M alavoglia 


di tutti. - N on ve l'avevo detto che per menare il remo 
bisogna che le cinque dita della mano si aiutino l'un l'al¬ 
tro? rispondeva padron 'N toni. - 0 ramai pochi ce ne 
mancano. E allora si mettevano in un cantuccio a confa¬ 
bulare colla Longa, e guardavano Sant'Agata, la quale se 
lo meritava, poveretta, che parlassero di lei «perché non 
aveva né bocca né volontà» e badava a lavorare, cantan¬ 
do fra di sé come fanno gli uccelli nel nido prima di 
giorno; e soltanto quando udiva passare i carri, la sera, 
pensava al carro di compare Alfio M osca, che andava 
pel mondo, chi sa dove; e allora smetteva di cantare. 

Per tutto il paese non si vedeva altro che della gente 
colle reti in collo, e donne sedute sulla soglia a pestare i 
mattoni; e davanti a ogni porta c'era una fila di barilotti, 
che un cristiano si ricreava il naso a passare per la stra¬ 
da, e un miglio prima di arrivare in paese si sentiva che 
san Francesco ci aveva mandata la provvidenza; non si 
parlava d'altro che di sardelle e di salamoia, perfino nel¬ 
la spezieria dove aggiustavano il mondo a modo loro; e 
don Franco voleva insegnare una maniera nuova di sala¬ 
re le acciughe, che l'aveva letta nei libri. Come gli ride¬ 
vano in faccia, si metteva a gridare: - Bestie che siete! e 
volete il progresso! e volete la repubblica! - La gente gli 
voltava le spalle, e lo piantava lì a strepitare come un 
pazzo. D a che il mondo è mondo le acciughe si son fatte 
col sale e coi mattoni pesti. 

- Il solito discorso! Così faceva mio nonno! seguitava 
a gridare loro dietro lo speziale. - Siete asini che vi man¬ 
ca soltanto la coda! Con gente come questa cosa volete 
fare? e si contentano di mastro Croce G iufà, perché il 
sindaco è stato sempre lui; e sarebbero capaci di dirci 
che non vogliono la repubblica perché non l'hanno mai 
vista! - Questi discorsi poi li ripeteva a don Silvestro, a 
proposito di certo ragionamento che avevano fatto a 
quattr'occhi, sebbene don Silvestro non avesse aperto 
bocca, è vero, ma era stato zitto ad ascoltare. Si sapeva 


Letteratura italiana Einaudi 167 



G iovanni Verga -1 M al avoglia 


poi che era in rotta colla Betta di mastro Croce, perché 
il sindaco voleva farlo lei, e suo padre s'era lasciato met¬ 
tere la gonnella al collo, talché oggi diceva bianco e do¬ 
mani nero, come voleva la Betta. Egli non sapeva dir al¬ 
tro che: - Il sindaco son io, caspitina! - come glielo 
aveva insegnato a dire sua figlia, la quale appuntava i 
pugni sui fianchi parlando con don Silvestro, e gli rin¬ 
facciava: 

- Vi pare che vi lasceranno menar sempre pel naso 
quel buon uomo di mio padre, per fare gli affari vostri e 
mangiare a doppio palmento? che perfino donna Roso¬ 
lina va predicando che vi rosicate tutto il paese! Marne 
non mi mangerete, no! ché non ci ho la smania di mari¬ 
tarmi, e bado agli interessi di mio padre. 

Don Franco predicava che senza uomini nuovi non si 
faceva nulla, ed era inutile andare a cercare i pezzi gros¬ 
si, come padron Cipolla, il quale vi diceva che per grazia 
di Dio ci aveva il fatto suo, e non aveva bisogno di fare il 
servitore del pubblico per niente; oppure come massaro 
Filippo il quale non pensava ad altro che alle sue chiuse 
e alle sue vigne, e solo ci aveva prestato orecchio quando 
s'era parlato di levare il dazio sul mosto. - Gente vec¬ 
chia! - conchiudeva don Franco colla barba in aria. - 
G ente buona pel tempo della camarilla. Al giorno d'og¬ 
gi ci vogliono uomini nuovi. 

- Adesso manderemo dal fornaciaio per farli fare ap¬ 
posta, - rispondeva don G iammaria. 

- Se le cose andassero come dovrebbero andare si 
nuoterebbe nell'oro! - diceva don Silvestro: non diceva 
altro. 

- Sapete cosa ci vorrebbe? - suggeriva lo speziale sot¬ 
to voce, e lasciando correre un'occhiata nella retrobotte¬ 
ga. - C i vorrebbe gente come noi ! 

E dopo aver soffiato loro quel segreto nel buco 
dell'orecchio, correva in punta di piedi a piantarsi 
sull'uscio, colla barba in aria, sballottandosi in cima alle 
gambette colle mani dietro la schiena. 


Letteratura italiana Einaudi 168 



G iovanni Verga -1 M alavoglia 


- Brava gente che sarebbe! - borbottava don G iam- 
maria. - A Favignana, o nelle altre galere, ne trovate 
quanti ne volete, senza mandare dal fornaciaio. Andate 
a dirlo a compareTino Piedipapera, o a quell'ubbriaco- 
ne di Rocco Spatu, che loro ci stanno colle idee del vo¬ 
stro tempo! lo so che mi hanno rubato venticinque onze 
di casa mia, e in galera, a Favignana, non ci è andato 
nessuno! Questi sono i tempi egli uomini nuovi! 

I n quel momento entrò nella bottega la Signora, colla 
calza in mano, e lo speziale mandò giù in fretta quello 
che stava per dire, seguitando a borbottare nella barba, 
mentre fingeva di guardare la gente che andava alla fon¬ 
tana. Don Silvestro finalmente, vedendo che nessuno 
fiatava più, disse chiaro e tondo che di uomini nuovi 
non c'erano altri che 'N toni di padron 'N toni e Brasi Ci¬ 
polla, perché lui non aveva suggezione della moglie del¬ 
lo speziale. 

- Tu non ti c'immischiare; - rimbrottò allora la Si¬ 
gnora a suo marito; questi sono affari che non ti riguar¬ 
dano. - lo non sto parlando; - rispose don Franco li¬ 
sciandosi la barba. 

E il vicario, ora che aveva il disopra, e la moglie di 
don Franco era là, cheei poteva tirare le sassate dietro il 
muro, si divertiva a fare arrabbiare lo speziale. - Belli, 
quei vostri uomini nuovi! Sapete cosa fa Brasi Cipolla, 
adesso che suo padre va cercandolo per tirargli le orec¬ 
chie a causa della V espa? corre a nascondersi di qua e di 
là come un ragazzaccio. Stanotte ha dormito nella sagre¬ 
stia; e ieri mia sorella dovette mandargli un piatto di 
maccheroni, nel pollaio dov'era nascosto, perché quel 
bietolone non mangiava da ventiquattr'ore, ed era tutto 
pieno di pollini! E 'Ntoni Malavoglia! altro bell'uomo 
nuovo! Suo nonno e tutti gli altri sudano e si affannano 
per tirarsi su un'altra volta; e lui, quando può scappare 
con un pretesto, va a girandolare pel paese, e davanti 
all'osteria, tale e quale come Rocco Spatu. 


Letteratura italiana Einaudi 169 



G iovanni Verga -1 M al avoglia 


11 sinedrio si sciolse come tutte le altre volte, senza 
conchiudere nulla, che ognuno restava della sua opinio¬ 
ne, e questa volta inoltre c'era lì presente la Signora, tal¬ 
ché don F ranco non poteva sfogarsi a modo suo. 

Don Silvestro rideva come una gallina; e appena si 
sciolse la conversazione se ne andò anche lui, colle mani 
dietro la schiena e la testa carica di pensieri. - N on vedi 
don Silvestro che ha più giudizio di te? - diceva la Si¬ 
gnora a suo marito, mentre egli chiudeva la bottega. - 
Q uello è un uomo che ha stomaco, e se ha da dire qual¬ 
che cosa ce la chiude dentro e non parla più. Tutto il 
paese sa che ha truffato le venticinque onze a donna Ro¬ 
solina, ma nessuno va a dirglielo in faccia, a un uomo 
come quello! Tu poi sarai sempre uno sciocco che non 
saprai fare gli affari tuoi; uno di quei grulli che abbaiano 
alla luna! un chiacchierone! -Ma infine cosa ho detto? 
piagnucolava lo speziale andandole dietro per la scala 
col lume in mano. - Lo sapeva lei quel che aveva detto? 
E i non si azzardava a dire davanti a lei le sue corbellerie 
senza capo e senza coda. Sapeva solo che don G iamma- 
ria se n'era andato facendosi la croce per la piazza, e 
borbottando: - Bella razza d'uomini nuovi, come quel 
'N toni M alavoglia là, che va girelloni a quest'ora pel 
paese! 


- Letteratura italiana Einaudi 170 



G iovanni Verga -1 M alavoglia 


CAPITOLO 11 


U na volta 'N toni M alavoglia, andando gironi pel pae¬ 
se, aveva visto due giovanotti che s'erano imbarcati 
qualche anno prima a Riposto, a cercar fortuna, e torna¬ 
vano da Trieste, o da Alessandria d'Egitto, insomma da 
lontano, e spendevano e spandevano all'osteria meglio 
di compare Naso, o di padron Cipolla; si mettevano a 
cavalcioni sul desco; dicevano delle barzellette alle ra¬ 
gazze, e avevano dei fazzoletti di seta in ogni tasca del 
giubbone; sicché il paese era in rivoluzione per loro. 

‘N toni, quando la sera tornava a casa, non trovava al¬ 
tro che le donne, le quali mutavano la salamoia nei bari¬ 
lotti, e cianciavano in crocchio colle vicine, sedute sui 
sassi; e intanto ingannavano il tempo a contare storie e 
indovinelli, buoni pei ragazzi, i quali stavano a sentire 
con tanto d'occhi intontiti dal sonno. Padron 'N toni 
ascoltava anche lui, tenendo d'occhio lo scolare della sa¬ 
lamoia, e approvava col capo quelli che contavano le 
storie più belle, e i ragazzi che mostravano di aver giudi¬ 
zio come i grandi nello spiegare gli indovinelli. 

- La storia buona, disse allora 'N toni, è quella dei fo¬ 
restieri che sono arrivati oggi, con dei fazzoletti di seta 
che non par vero; e i denari non li guardano cogli occhi, 
quando li tirano fuori dal taschino. H anno visto mezzo 
mondo, dice, che Trezza ed Aci Castello messe insieme, 
sono nulla in paragone. Q uesto l'ho visto anch'io; e lag¬ 
giù la gente passa il tempo a scialarsi tutto il giorno, in¬ 
vece di stare a salare le acciughe; e le donne, vestite di 
seta e cariche di anelli meglio della M adonna dell'Ogni- 
na, vanno in giro per le vie a rubarsi i bei marinari. 

Le ragazze sgranavano gli occhi, e padron 'N toni sta¬ 
va attento anche lui, come quando i ragazzi spiegavano 
gli indovinelli: - lo, disse Alessi, il quale vuotava adagio 
adagio i barilotti, e li passava alla N unziata, - io quando 
sarò grande, se mi marito voglio sposar te. 


Letteratura italiana Einaudi 171 



G iovanni Verga -1 M al avoglia 


- A ncora c'è tempo, rispose N unziata seria seria. 

- Devono essere delle città grandi come Catania; che 
uno il quale non ci sia avvezzo si perde per le strade; e 
gli manca il fiato a camminare sempre fra due file di ca¬ 
se, senza vedere né mare né campagna. 

- E' c'è stato anche il nonno di Cipolla, aggiunse pa- 
dron 'N toni, ed è in quei paesi là che s'è fatto ricco. M a 
non è più tornato a Trezza, e mandò solo i denari ai fi¬ 
gliuoli. 

- Poveretto! disse M aruzza. 

- V ediamo se mi indovini quest'altro, disse la N unzia¬ 
ta: Due lucenti, due pungenti, quattro zoccoli e una scopa. 

- Il bue! rispose tosto Lia. 

- Q uesto lo sapevi! ché ci sei arrivata subito; esclamò 
il fratello. 

- Vorrei andarci anch'io, come padron Cipolla, a far¬ 
mi ricco! aggiunse'Ntoni. 

- Lascia stare, lascia stare! gli disse il nonno, contento 
pei barilotti che vedeva nel cortile. Adesso ci abbiamole 
acciughe da salare. M a la Longa guardò il figliuolo col 
cuore stretto, e non disse nulla, perché ogni volta che si 
parlava di partire le venivano davanti agli occhi quelli 
che non erano tornati più. 

E poi soggiunse: - «N é testa, né coda, ch'è meglio 
ventura». 

Le file dei barilotti si allineavano sempre lungo il mu¬ 
ro, e padron 'N toni, come ne metteva uno al suo posto, 
coi sassi di sopra, diceva: - E un altro! Questi a Ognis¬ 
santi son tutti danari. 

'Ntoni allora rideva, che pareva padron Fortunato 
quando gli parlavano della roba degli altri. - G ran dena¬ 
ri! borbottava; e tornava a pensare a quei due forestieri 
che andavano di qua e di là, e si sdraiavano sulle panche 
dell'osteria, e facevano suonare i soldi nelle tasche. Sua 
madre lo guardava come se gli leggesse nella testa; né la 
facevano ridere le barzellette che dicevano nel cortile. 


Letteratura italiana Einaudi 172 



G iovanni Verga -1 M alavoglia 


- Chi deve mangiarsi queste sardelle qui, cominciava 
la cugina Anna, deve essere il figlio di un re di corona, 
bello come il sole, il quale camminerà un anno, un mese 
e un giorno, col suo cavallo bianco; finché arriverà a una 
fontana incantata di latte e di miele; dove scendendo da 
cavallo per bere troverà il ditale di mia figlia M ara, che 
ce l'avranno portato le fate, dopo che M ara l'avrà lascia¬ 
to cascare nella fontana empiendo la brocca; e il figlio 
del re, col bere che farà nel ditale di M ara, si innamorerà 
di lei; e camminerà ancora un anno, un mese e un gior¬ 
no, sinché arriverà a Trezza, e il cavallo bianco lo por¬ 
terà davanti al lavatoio, dove mia figlia M ara starà sciori¬ 
nando il bucato; e il figlio del re la sposerà e le metterà 
in dito l'anello; e poi la farà montare in groppa al cavallo 
bianco, e se la porterà nel suo regno. 

A lessi ascoltava a bocca aperta, che pareva vedesse il 
figlio del re sul cavallo bianco, a portarsi in groppa la 
M ara della cugina Anna. - E dove se la porterà? do¬ 
mandò poi la Lia. 

- Lontano lontano, nel suo paesedi là del mare; d'on¬ 
de non si torna più. 

- Come compar Alfio M osca, disse la N unziata. lo 
non vorrei andarci col figlio del re, se non dovessi torna¬ 
re più. 

- La vostra figlia non ha un soldo di dote, perciò il fi¬ 
glio del re non verrà a sposarla; rispose 'N toni; e le vol¬ 
teranno le spalle, come succede alla gente, quando non 
ha più nulla. 

- Per questo mia figlia sta lavorando qui adesso, dopo 
essere stata tutto il giorno al lavatoio, per farsi la dote. 
N on è vero, M ara? Almeno se non viene il figlio del re, 
verrà qualchedun altro. Lo so anch'io che il mondo va 
così, e non abbiamo diritto di lagnarcene. Voi, perché 
non vi siete innamorato di mia figlia, invece d’innamo- 
rarvi della Barbara che è gialla come il zafferano? perché 
la Zuppidda aveva il fatto suo; non è vero? E quando la 


Letteratura italiana Einaudi 173 



G iovanni Verga -1 M al avoglia 


disgrazia vi ha fatto perdere il fatto vostro, a voi altri, è 
naturale che la Barbara v'avesse a piantare. 

- Voi vi accomodate a ogni cosa, rispose 'N toni im¬ 
bronciato, e hanno ragione di chiamarvi Cuor contento. 

- E se non fossi Cuor contento, che si cambiano le co¬ 
se? Q uando uno non ha niente, il meglio è di andarsene 
come fece compare A Ifio M osca. 

- Q uello che dico io! esclamò 'N toni. 

- 11 peggio, disse infine M ena, è spatriare dal proprio 
paese, dove fino i sassi vi conoscono, e dev'essere una 
cosa da rompere il cuore il lasciarseli dietro per la stra¬ 
da. «Beato quell'uccello, cheta il nido al suo paesello». 

- Brava Sant'Agata! conchiuse il nonno. Questo si 
chiama parlare con giudizio. 

- Sì! brontolò 'N toni, intanto, quando avremo sudato 
e faticato per farci il nido ci mancherà il panico; e quan¬ 
do arriveremo a ricuperar la casa del nespolo, dovremo 
continuare a logorarci la vita dal lunedì al sabato; e sare¬ 
mo sempre da capo! 

- 0 tu che non vorresti lavorare più? Cosa vorresti fa¬ 
re? l'avvocato? 

- lo non voglio fare l'avvocato! brontolò 'N toni, e se 
ne andò a letto di cattivo umore. 

M a d'allora in poi non pensava ad altro che a quella 
vita senza pensieri e senza fatica che facevano gli altri; e 
la sera, per non sentire quelle chiacchiere senza sugo, si 
metteva sull'uscio colle spalle al muro, a guardare la 
gente che passava, e digerirsi la sua mala sorte; almeno 
così si riposava pel giorno dopo, che si tornava da capo 
a far la stessa cosa, al pari dell'asino di compare M osca, 
il quale come vedeva prendere il basto gonfiava la schie¬ 
na aspettando che lo bardassero! - Carne d'asino! bor¬ 
bottava; ecco cosa siamo! Carne da lavoro! E si vedeva 
chiaro che era stanco di quella vitaccia, e voleva andar¬ 
sene a far fortuna, come gli altri; tanto che sua madre, 
poveretta, l'accarezzava sulle spalle, e l'accarezzava pure 


Letteratura italiana Einaudi 174 



G iovanni Verga -1 M alavoglia 


col tono della voce, e cogli occhi pieni di lagrime, guar¬ 
dandolo fisso per leggergli dentro e toccargli il cuore. 
M a ei diceva di no, che sarebbe stato meglio per lui e 
per loro; e quando tornava poi sarebbero stati tutti alle¬ 
gri. La povera donna non chiudeva occhio in tutta la 
notte, e inzuppava di lagrime il guanciale. I nfine il non¬ 
no se ne accorse, e chiamò il nipote fuori dell'uscio, ac¬ 
canto alla cappelletta, per domandargli cosa avesse. 

- Orsù, che c'è di nuovo? dillo a tuo nonno, dillo! - 
'N toni si stringeva nelle spalle; ma il vecchio seguitava 
ad accennare di sì col capo, e sputava, e si grattava il ca¬ 
po cercando le parole. 

- Sì, sì, qualcosa ce l'hai in testa, ragazzo mio! Qual¬ 
cosa che non c'era prima. «Chi va coi zoppi, all'anno 
zoppica». 

- C'è che sono un povero diavolo! ecco cosa c'è! 

- Bèi che novità! e non lo sapevi? Sei quel che è stato 
tuo padre, e quel ch'è stato tuo nonno! «Più ricco è in 
terra chi meno desidera». «M eglio contentarsi che la¬ 
mentarsi». 

- Bella consolazione! 

Q uesta volta il vecchio trovò subito le parole, perché 
si sentiva il cuore sulle labbra: 

- A Imeno non lo dire davanti a tua madre. 

-Mia madre... E ra meglio che non mi avesse partori¬ 
to, mia madre! 

- Sì, accennava padron 'Ntoni, sì! meglio che non 
t'avesse partorito, se oggi dovevi parlare in tal modo. 

'N toni per un po' non seppe che dire: - Ebbene! 
esclamò poi, lo faccio per lei, per voi, e per tutti. Voglio 
farla ricca, mia madre! ecco cosa voglio. Adesso ci arra¬ 
battiamo colla casa e colla dote di M ena; poi crescerà 
Lia, e un po' che le annate andranno scarse staremo 
sempre nella miseria. N on voglio più farla questa vita. 
Voglio cambiar stato, io etutti voi. Voglio che siamo ric¬ 
chi, la mamma, voi, M ena, A lessi etutti. 


Letteratura italiana Einaudi 175 



G iovanni Verga -1 M al avoglia 


Padron 'N toni spalancò tanto d'occhi, e andava rumi¬ 
nando quelle parole, come per poterle mandar giù. - 
Ricchi ! diceva, ricchi ! e che faremo quando saremo ric¬ 
chi? 

'N toni si grattò il capo, e si mise a cercare anche lui 
cosa avrebbero fatto. - Faremo quel che fanno gli al¬ 
tri... N on faremo nulla, non faremo!... Andremo a stare 
in città, a non far nulla, e a mangiare pasta e carne tutti i 
giorni. 

- Va, va a starci tu in città. Per me io voglio morire 
dove son nato; - e pensando alla casa dove era nato, e 
che non era più sua si lasciò cadere la testa sul petto. - 
Tu sei un ragazzo, e non lo sai!... non lo sai!... Vedrai 
cos'è quando non potrai più dormire nel tuo letto; e il 
sole non entrerà più dalla tua finestra!... Lo vedrai! te 
lo dico io che son vecchio! 

11 poveraccio tossiva che pareva soffocasse, col dorso 
curvo, e dimenava tristamente il capo: - «Ad ogni uccel¬ 
lo, suo nido è bello». Vedi quelle passere? le vedi? H an¬ 
no fatto il nido sempre colà, e torneranno a farcelo, e 
non vogliono andarsene. 

- lo non sono una passera, lo non sono una bestia co¬ 
me loro! rispondeva 'N toni. I o non voglio vivere come 
un cane alla catena, come l'asino di compare Alfio, o co¬ 
me un mulo da bindolo, sempre a girar la ruota; io non 
voglio morir di fame in un cantuccio, o finire in bocca ai 
pescicani. 

- Ringrazia Dio piuttosto, che t'ha fatto nascer qui; e 
guardati dall'andare a morire lontano dai sassi che ti co¬ 
noscono. «Chi cambia la vecchia per la nuova, peggio 
trova». Tu hai paura del lavoro, hai paura della povertà; 
ed io che non ho più né le tue braccia né la tua salute 
non ho paura, vedi ! «II buon pilota si prova alle burra¬ 
sche». Tu hai paura di dover guadagnare il pane che 
mangi; ecco cos'hai! Q uando la buon'anima di tuo non¬ 
no mi lasciò la Provvidenza e cinque bocche da sfamare, 


Letteratura italiana Einaudi 176 



G iovanni Verga -1 M alavoglia 


io era più giovane di te, e non aveva paura; ed ho fatto il 
mio dovere senza brontolare; e lo faccio ancora; e prego 
I ddio di aiutarmi a farlo sempre sinché ci avrò gli occhi 
aperti, come l'ha fatto tuo padre, e tuo fratello Luca, be¬ 
nedetto! che non ha avuto paura di andare a fare il suo 
dovere. Tua madre l'ha fatto anche lei il suo dovere, po¬ 
vera femminuccia, nascosta fra quelle quattro mura; e tu 
non sai quante lagrime ha pianto, e quante ne piange ora 
che vuoi andartene; che la mattina tua sorella trova il 
lenzuolo tutto fradicio! E nondimeno sta zitta e non di¬ 
ce di queste cose che ti vengono in mente; e ha lavorato, 
e si è aiutata come una povera formica anche lei; non ha 
fatto altro, tutta la sua vita, prima che le toccasse di 
piangere tanto, fin da quando ti dava la poppa, e quan¬ 
do non sapevi ancora abbottonarti le brache, che allora 
non ti era venuta in mente la tentazione di muovere le 
gambe, e andartene pel mondo come uno zingaro. 

I n conclusione 'N toni si mise a piangere come un 
bambino, perché in fondo quel ragazzo il cuore ce l'ave¬ 
va buono come il pane; ma il giorno dopo tornò da ca¬ 
po. La mattina si lasciava caricare svogliatamente degli 
arnesi, e se ne andava al mare brontolando: - Tale e 
quale l'asino di compare Alfio! come fa giorno allungo il 
collo per vedere se vengono a mettermi il basto. - Dopo 
che avevano buttato le reti, lasciava A lessi a menare il 
remo adagio adagio per non fare deviare la barca e si 
metteva le mani sotto le ascelle, a guardare lontano, do¬ 
ve finiva il mare, e c'erano quelle grosse città dove non si 
faceva altro che spassarsi e non far nulla; o pensava a 
quei due marinai ch'erano tornati di laggiù, ed ora se 
n'erano già andati da un pezzo; ma gli pareva che non 
avessero a far altro che andar gironi pel mondo, da 
un'osteria all'altra, a spendere i denari che avevano in 
tasca. La sera, i suoi parenti, dopo aver messo a sesto la 
barca e gli attrezzi, per non vedergli quel muso lungo, lo 
lasciavano andare a gironzolare come un cagnaccio, sen¬ 
za un soldo in tasca. 


Letteratura italiana Einaudi 177 



G iovanni Verga -1 M al avoglia 


- Che hai, 'N toni? gli diceva la Longa guardandolo ti¬ 
midamente nel viso, cogli occhi lustri di lagrime; perché 
la poveretta indovinava quel che avesse. - Dimmelo a 
me che son tua madre! E gli non rispondeva; o risponde¬ 
va che non aveva niente. E infine glielo disse cosa aveva, 
che il nonno e tutti gli altri ne volevano la pelle di lui, e 
non ne poteva più. Voleva andare a cercarsi la fortuna, 
come tutti gli altri. 

Sua madre lo ascoltava, e non aveva coraggio di aprir 
bocca, cogli occhi pieni di lagrime, tanto gli faceva pena 
quello che ei diceva, piangendo e pestando i piedi, e 
strappandosi i capelli. La poveretta avrebbe voluto par¬ 
lare, e buttargli le braccia al collo, e piangere anche lei 
per non lasciarselo scappare; ma quando voleva dir 
qualche cosa, le labbra le tremavano e non poteva profe¬ 
rir parola. 

- Senti, disse alfine, tu te ne andrai, se vuoi andarte¬ 
ne, ma non mi troverai più; ché ora mi sento vecchia e 
stanca, e mi pare che non potrei reggere a quest'altra an¬ 
gustia. 

'N toni cercava di rassicurarla, che sarebbe tornato 
presto, e carico di denari, e sarebbero stati allegri tutti. 
M aruzza scuoteva il capo tristamente, guardandolo sem¬ 
pre negli occhi, e diceva di no, di no, che lei non l'avreb¬ 
be trovata più. 

- M i sento vecchia! ripeteva, mi sento vecchia! guar¬ 
dami in faccia! 0 ra non ho più la forza di piangere tan¬ 
to, come quando mi hanno portato la notizia di tuo pa¬ 
dre e di tuo fratello. Se vado al lavatoio, la sera torno a 
casa stanca che non ne posso più; e prima non era così. 
N o, figlio mio, non son più quella! Allora, quando fu di 
tuo padre e di tuo fratello, ero più giovane e forte. 11 
cuore si stanca anche lui, vedi; e se ne va a pezzo a pez¬ 
zo, come le robe vecchie si disfanno nel bucato. 0 ra mi 
manca il coraggio, e ogni cosa mi fa paura; mi pare di 
bevermi il cuore, come quando l'onda vi passa sulla te- 


Letteratura italiana Einaudi 178 



G iovanni Verga -1 M alavoglia 


sta, se siete in mare. Tu vattene, se vuoi; ma prima la¬ 
sciami chiudere gli occhi. 

Ella aveva il viso tutto bagnato; ma non si accorgeva 
che piangesse, e le pareva di averci davanti agli occhi 
suo figlio L uca, e suo marito, quando se n'erano andati e 
non s'erano più visti. 

- Così non ti vedrò più! gli diceva. - Ora la casa va 
vuotandosi a poco a poco; e quando se ne andrà anche 
quel povero vecchio di tuo nonno, in mano di chi reste¬ 
ranno quei poveri orfanelli? Ah! Maria Addolorata! 

Ella se lo teneva abbracciato, colla testa sul petto, 
quasi il suo ragazzo volesse scapparle subito; e l'andava 
tastando sulle spalle e per la faccia colle mani tremanti. 
Allora 'N toni non ne potè più, e si mise a baciarla e a 
parlarle colla bocca nella bocca. 

-No! no! non partirò se non volete voi! G uardate! 
N on mi dite così, non mi dite! Bene, seguiterò a fare co¬ 
me l'asino di compare M osca, che quando non ne può 
più di tirare la carretta lo butteranno a crepare in un fos¬ 
so. Siete contenta ora? M a non piangete più così! Lo ve¬ 
dete il nonno come si è arrabattato tutta la vita? ed ora 
che è vecchio si arrabatta ancora come se fosse il primo 
giorno, a tirarsi fuori dal pantano! Ecco come siamo de¬ 
stinati! 

- E tu credi che dei guai non ne abbiano tutti? «0 gni 
buco ha il suo chiodo, chi l'ha vecchio e chi l'ha nuo¬ 
vo!». G uarda padron Cipolla che corre dietro il suo 
Brasi, perché non vada a buttare il ben di D io, pel quale 
ha sudato e lavorato tutta la vita, nel grembiule della Ve¬ 
spa! E massaro Filippo, così ricco com'è, che guarda il 
cielo, e recita avemarie per la sua vigna ad ogni nuvola 
che passa! E lo zio Crocifisso che si leva il pan di bocca 
per mettere da parte i soldi, ed è sempre a litigare con 
questo e con quello! E tu credi che quei due marinai fo¬ 
restieri non abbiano i loro guai anche loro? Chi sa se ci 
troveranno ancora le mamme, quando torneranno alle 


Letteratura italiana Einaudi 179 



G iovanni Verga -1 M al avoglia 


loro case?... E noi, se arriviamo a ricomprare la casa del 
nespolo, quando ci avremo il grano nel graticcio, e le fa¬ 
ve per l'inverno, e avremo maritata M ena, che cosa ci 
mancherà? Dopo che io sarò sottoterra, e quel povero 
vecchio sarà morto anche lui, e A lessi potrà buscarsi il 
pane, allora vattene dove vuoi. M a allora non te ne an¬ 
drai più, te lo dico io! che lo comprenderai quello che ci 
avevamo tutti qua dentro il petto, quando ti vedevamo 
ostinato a voler lasciare la tua casa, eppure si continuava 
a fare le solite faccende senza dirti nulla! Allora non ti 
basterà il cuore di lasciare il paese dove sei nato e cre¬ 
sciuto, e dove i tuoi morti saranno sotterrati sotto quel 
marmo, davanti all'altare dell'Addolorata che si è fatto 
liscio, tanti ci si sono inginocchiati sopra, la domenica. 

'N toni, da quel giorno innanzi, non parlò più di di¬ 
ventar ricco, e rinunziò alla partenza, ché la madre lo 
covava cogli occhi, quando lo vedeva un po' triste, sedu¬ 
to sulla soglia dell'uscio; e la povera donna era davvero 
così pallida, stanca, e disfatta, quel momento in cui non 
aveva nulla da fare, e si metteva a sedere anche lei, colle 
mani in mano, e il dorso diggià curvo come quello del 
suocero, che stringeva il cuore. M a non sapeva che do¬ 
veva partire anche lei quando meno se lo aspettava, per 
un viaggio nel quale si riposa per sempre, sotto il marmo 
liscio della chiesa; e doveva lasciarli tutti per via, quelli 
cui voleva bene, e gli erano attaccati al cuore, che glielo 
strappavano a pezzetti, ora l'uno e ora l'altro. 

A Catania c'era il colèra, sicché ognuno che potesse 
scappava di qua e di là, pei villaggi e le campagne vicine. 
A Mora a T rezza e ad 0 gnina, era venuta la provvidenza, 
con tutti quei forestieri che spendevano. Ma i rigattieri 
torcevano il muso, se si parlava di vendere una dozzina 
di barilotti d'acciughe, e dicevano che i denari erano 
scomparsi, per la paura del colèra. - Che non ne mangia 
più acciughe la gente? - diceva loro Piedipapera. Ma a 
padron 'N toni, e a chi ne aveva da vendere, per con- 


Letteratura italiana Einaudi 180 



G iovanni Verga -1 M alavoglia 


chiudere il negozio, diceva invece che col colèra la gente 
non voleva guastarsi lo stomaco con le acciughe, e simili 
porcherie; piuttosto mangiava pasta e carne; perciò bi¬ 
sognava chiudere gli occhi, ed essere correnti pel prez¬ 
zo. Questa non ce l'avevano messa nel conto i Malavo¬ 
glia! Q uindi per non andare indietro a mo' dei gamberi, 
laLongaandavaaportareleovaeil panefrescodi quae 
di là per le casine dei forestieri, mentre gli uomini erano 
in mare, e così si faceva qualche soldo. M a bisognava 
guardarsi bene dai cattivi incontri, e non accettare nem¬ 
meno una presa di tabacco da chi non si conosceva! A n- 
dando per la strada bisognava camminare nel bel mezzo, 
e lontano dai muri, dove si correva rischio di acchiap¬ 
parsi mille porcherie; e badare di non mettersi a sedere 
sui sassi, o lungo i muricciuoli. La Longa una volta, 
mentre tornava da A ci Castello, col paniere al braccio, si 
sentì così stanca che le gambe le tremavano, e sembrava 
fossero di piombo. Allora si lasciò vincere dalla tentazio¬ 
ne di riposare due minuti su quelle quattro pietre liscie 
messe in fila all'ombra del caprifico che c'è accanto alla 
cappelletta, prima d'entrare nel paese; e non si accorse, 
ma ci pensò dopo, che uno sconosciuto, il quale pareva 
stanco anche lui, poveraccio, c'era stato seduto pochi 
momenti prima, e aveva lasciato sui sassi delle gocce di 
certa sudiceria che sembrava olio. I nsomma ci cascò an¬ 
che lei; prese il colera e tornò a casa che non ne poteva 
più, gialla come un voto della M adonna, e colle occhiaie 
nere; talché la M ena che era sola in casa, si mise a pian¬ 
gere al solo vederla, e la Lia corse a cogliere dell'erba 
santa, e delle foglie di malva. M ena tremava come una 
fronda, mentre faceva il letto; eppure l'ammalata, seduta 
sulla scranna, stanca morta, col viso giallo e le occhiaie 
nere, badava a dirle: - N on è nulla, non vi spaventate: 
quando mi sarò messa in letto ogni cosa passerà, - e cer¬ 
cava di aiutare anche lei, ma ad ogni momento le manca¬ 
vano le forze, e tornava a sedersi. 


Letteratura italiana Einaudi 181 



G iovanni Verga -1 M al avoglia 


- Vergine santa! balbettava Mena. Vergine santa! E 
gli uomini che sono in mare! - L ia si sfogava a piangere. 

M entre padron 'N toni tornava a casa coi nipoti, e vi¬ 
de l'uscio socchiuso, e il lume dalle imposte, si mise le 
mani nei capelli. M aruzza era già coricata, con certi oc¬ 
chi, che visti così nel buio, a quell'ora, sembravano vuo¬ 
ti come se la morte se li avesse succhiati, e le labbra nere 
al pari del carbone. In quel tempo non andavano intor¬ 
no né medico né speziale dopo il tramonto; e le vicine 
stesse si sprangavano gli usci, per la paura del colèra, e 
ci incollavano delle immagini di santi a tutte le fessure. 
Perciò comare M aruzza non potè avere altro aiuto che 
dei suoi, poveracci, i quali correvano per la casa come 
pazzi, al vederla andarsene in tal modo, in quel lettuc- 
cio, e non sapevano che fare, e davano della testa nelle 
pareti. Allora la Longa vedendo che non c'era più spe¬ 
ranza, volle che le mettessero sul petto quel soldo di co¬ 
tone coll'olio santo che aveva comperato a Pasqua, e 
disse pure che lasciassero la candela accesa, come quan¬ 
do stava per morire padron 'N toni, ché voleva vederseli 
tutti davanti al letto, e saziarsi di guardarli ad uno ad 
uno con quegli occhi sbarrati che non ci vedevano più. 
La Lia piangeva in modo da spezzare il cuore; e tutti gli 
altri, bianchi come un cencio, si guardavano in faccia 
quasi chiedendosi aiuto l'un l'altro; e si stringevano il 
petto per non scoppiare a piangere davanti alla mori¬ 
bonda, la quale nondimeno se ne accorgeva bene, seb¬ 
bene non ci vedesse più, e nell'andarsene le rincresceva 
di lasciare così desolati quei poveretti. Li andava chia¬ 
mando per nome ad uno ad uno, colla voce rauca; e vo¬ 
leva alzare la mano, che non la poteva più muovere, per 
benedirli, come se sapesse di lasciare loro un tesoro. - 
'N toni! ripeteva, colla voce che già non si sentiva più, 
'N toni ! A te che sei il maggiore raccomando questi orfa¬ 
nelli! - E sentendola parlar così, mentre era ancor viva, 
tutti gli altri non poterono trattenersi di scoppiare a 
piangere e singhiozzare. 


Letteratura italiana Einaudi 182 



G iovanni Verga -1 M alavoglia 


Così passarono tutta la notte davanti al lettuccio, do¬ 
ve Maruzza non si muoveva più, sin quando la candela 
cominciò a mancare e si spense anch’essa, e l'alba entra¬ 
va dalla finestra, pallida come la morta, la quale aveva il 
viso disfatto e affilato al pari di un coltello, e le labbra 
nere. M a pure M ena non si stancava di baciarla nella 
bocca, e parlarle, come se potesse sentirla. 'N toni si pic¬ 
chiava il petto singhiozzando: - 0 mamma! che ve ne 
siete andata prima di me! evolevo lasciarvi! - Alessi non 
se la levò più davanti agli occhi, la sua mamma, con quei 
capelli bianchi, e quel viso giallo e affilato come un col¬ 
tello, nemmeno quando arrivò ad avere i capelli bianchi 
anche lui. 

Sul tardi vennero a pigliarsi la Longa in fretta e in fu¬ 
ria, e nessuno pensò a fare la visita del morto; che cia¬ 
scuno pensava alla pelle, e lo stesso don G iammaria ri¬ 
mase sulla soglia, quando spruzzò l'acqua santa 
coll'aspersorio, tenendo raccolta e sollevata la tonaca di 
san F rancesco, - da vero frate egoista che era! - predica¬ 
va lo speziale. Lui invece, se gli avessero portato la ricet¬ 
ta del medico per qualche medicina, avrebbe aperto la 
spezieria anche di notte, che non aveva paura dei colèra; 
e diceva pure che era una minchioneria di credere che il 
colera lo buttassero per le strade e dietro gli usci. - Se¬ 
gno che è lui che sparge il colèra! - andava soffiando 
don G iammaria. Per questo nel paese volevano fargli la 
festa allo speziale; ma lui si metteva a ridere come una 
gallina, preciso come faceva don Silvestro, e diceva: - lo 
che sono repubblicano! Se fossi un impiegato, o qualcu¬ 
no di quelli che fanno i tirapiedi al governo, non di¬ 
rei!... - M a i M alavoglia rimasero soli, davanti a quel 
lettuccio vuoto. 

Per un pezzo non aprirono più l'uscio, dopo che ne 
era uscita la Longa. Fortuna che ci avevano in casa le fa¬ 
ve, la legna e l'olio, perché padron 'N toni aveva fatto co¬ 
me la formica nel buon tempo, se no morivano di fame, 


Letteratura italiana Einaudi 183 



G iovanni Verga -1 M al avoglia 


e nessuno andava a vedere se erano morti o vivi. Poi, a 
poco a poco, cominciarono a mettersi il fazzoletto nero 
al collo, e ad uscire nella strada, come le lumache dopo 
il temporale, colla faccia pallida e ancora sbalorditi. Le 
comari da lontano domandavano come fosse accaduta la 
disgrazia; ché comare M aruzza c'era capitata una delle 
prime. E quando passava don M ichele o qualcun altro 
di quelli che mangiavano il pane del re, e portavano il 
berretto col gallone, li guardavano cogli occhi lustri, e 
correvano a chiudersi in casa. N el paese era un gran 
squallore, e per le strade non si vedevano nemmeno le 
galline; persino mastro Cirino non si faceva più vivo, e 
lasciava stare di suonare mezzogiorno e l'avemaria, ché 
mangiava il pane del comune anche lui, per quei dodici 
tari al mese che gli davano di bidello comunale, e teme¬ 
va che gli facessero la festa come tirapiedi del governo. 

Adesso don M ichele era padrone della strada, dacché 
Pizzuto, don Silvestro, e tutti gli altri erano andati a rin¬ 
tanarsi come conigli, e non c'era che lui a passeggiare 
davanti all'uscio chiuso della Zuppidda. Peccato che lo 
vedessero soltanto i Malavoglia, i quali adesso non ave¬ 
vano più nulla da perdere, e perciò se ne stavano a vede¬ 
re chi passava, seduti sulla soglia, immobili, e col mento 
in mano. D on M ichele per non perdere la sua gita, guar¬ 
dava la Sant'Agata, ora che tutti gli altri usci erano chiu¬ 
si; e lo faceva anche per far vedere a quel ragazzaccio di 
'N toni che lui non aveva paura di nessuno al mondo. E 
poi la M ena, così pallida, pareva tutta Sant'Agata davve¬ 
ro; e la sorellina, con quel fazzoletto nero, cominciava a 
farsi una bella ragazzina anche lei. 

Alla povera M ena pareva chetutt'a un tratto le fosse¬ 
ro caduti venti anni sulla schiena. Adesso faceva colla 
Lia come la Longa aveva fatto con lei; le pareva di do¬ 
versela tenere sotto le ali come una chioccia, e di averci 
tutta la casa sulle spalle. S'era abituata a rimaner sola 
colla sorellina, quando gli uomini andavano in mare, e a 


Letteratura italiana Einaudi 184 



G iovanni Verga -1 M alavoglia 


stare con quel lettuccio vuoto sempre dinanzi agli occhi. 
Se non aveva nulla da fare, si metteva a sedere colle ma¬ 
ni in mano, guardando quel lettuccio vuoto, e allora sen¬ 
tiva che la mamma l'aveva lasciata davvero; e quando di¬ 
cevano nella strada: - È morta la tale; è morta la 
tal'altra; pensava - Anche così hanno sentito dire - È 
morta la Longa! - la quale l'aveva lasciata sola con quel¬ 
la povera orfanella che aveva il fazzoletto nero come lei. 

La N unziata, o la cugina Anna, venivano di tanto in 
tanto, col passo leggero e il viso lungo, senza dir nulla; e 
si mettevano sulla porta a guardar la strada deserta, col¬ 
le mani sotto il grembiule. Quelli che tornavano dal ma¬ 
re andavano in fretta, guardinghi, colle reti in collo, e i 
carri non si fermavano nemmeno all'osteria. 

Chissà dove andava il carro di compar Alfio? e se in 
quel momento moriva di colera buttato dietro una siepe, 
quel poveretto che non ci aveva nessuno al mondo? Pas¬ 
sava anche qualche volta Piedipapera, con una faccia di 
affamato, guardandosi intorno; o lo zio Crocifisso, che 
ci aveva la sua roba di qua e di là, e andava a toccare il 
polso ai suoi debitori, ché se morivano gli rubavano il 
debito. Il viatico andava anch'esso di fretta, nelle mani 
di don G iammaria, colla sottana rimboccata, e un ragaz¬ 
zo scalzo che suonava il campanello, perché mastro Ciri¬ 
no non si vedeva più. Quel campanello, nelle strade de¬ 
serte, dove non passava nemmeno un cane, e perfino 
don Franco teneva chiusa metà della sua porta, faceva 
stringere il cuore. 

La sola persona che si vedesse andare di qua e di là 
giorno e notte, era la Locca, coi capelli bianchi earruffa- 
ti, che si metteva a sedere davanti alla casa del nespolo, 
o aspettava le barche alla riva, e nemmeno il colèra la 
voleva, poveretta. 

I forestieri erano fuggiti anch'essi, come gli uccelli 
quando viene l'inverno; e il pesce non trovava chi lo 
comprasse. Sicché diceva ciascuno: - Dopo il colèra 


Letteratura italiana Einaudi 185 



G iovanni Verga -1 M al avoglia 


verrà la fame. Padron 'N toni aveva dovuto metter mano 
ai denari della casa, eli vedeva assottigliare a soldo asol¬ 
do. M a ei non pensava ad altro se non che M aruzza era 
morta fuori della sua casa, e cotesto non gli poteva uscir 
di mente. - 'N toni come vedeva spendere i denari ten¬ 
tennava il capo anche lui. 

Finalmente, quando il colèra finì, e dei denari raccolti 
con tanto stento ne restarono appena la metà, tornò a 
dire che così non si poteva durare, a quella vita di fare e 
disfare; che era meglio di tentare un colpo solo per le¬ 
varsi dai guai tutti in una volta, e che là, dov'era morta 
sua madre in mezzo a tutta quella porca miseria, non vo¬ 
leva più starci. 

- N on ti rammenti che tua madre ti ha raccomandato 
la M ena? gli diceva padron 'N toni. 

- Che aiuto posso darci alla M ena se resto qui? ditelo 
voi! 

M ena lo guardò cogli occhi timidi, ma dove ci si vede¬ 
va il cuore, tale e quale come sua madre, e non osava 
proferir parola. M a una volta, stringendosi allo stipite 
dell'uscio, si fece coraggio per dirgli: 

- A me non me ne importa dell'aiuto, purché tu non 
ci lasci soli. 0 ra che non c'è più la mamma mi sento co¬ 
me un pesce fuori dell'acqua, e non m'importa più di 
niente. M a mi dispiace per quell'orfanella che resta sen¬ 
za nessuno al mondo, se tu vai, come la N unziata quan¬ 
do l'è partito il padre. 

-No! diceva 'N toni, no! lo non posso aiutarti se non 
ho nulla. 11 proverbio dice «aiutati che t'aiuto». Q uando 
avrò guadagnato dei denari anch'io, allora tornerò, e 
staremo allegri tutti. 

La Lia e A lessi spalancavano gli occhi, e lo guardava¬ 
no sbigottiti: ma il nonno si lasciava cadere la testa sul 
petto - 0 ra non hai più né padre né madre, e puoi fare 
quello cheti pare e piace, gli disse alfine. - Finché vivrò 
a quei ragazzi ci penserò io, quando non ci sarò più, il 
Signore farà il resto. 


Letteratura italiana Einaudi 186 



G iovanni Verga -1 M alavoglia 


La M ena, poiché 'N toni voleva andarsene a ogni co¬ 
sto, gli metteva in ordine tutta la roba, come avrebbe 
fatto la mamma, e pensava che laggiù, in paese forestie¬ 
ro, suo fratello non avrebbe avuto più nessuno che pen¬ 
sasse a lui, come compar Alfio M osca. E mentre gli cuci¬ 
va le camicie, e gli rattoppava i panni, la testa correva 
lontano lontano, a tante cose passate, che il cuore ne era 
tutto gonfio. 

- Dalla casa del nespolo non posso passarci più - di¬ 
ceva quando stava a sedere accanto al nonno, - me la 
sento nella gola, e mi soffoca, dopo tante cose che sono 
avvenute dacché l'abbiamo lasciata! 

E mentre preparava la roba del fratello, piangeva co¬ 
me se non dovesse vederlo più. Infine, quando ogni cosa 
fu in ordine, il nonno chiamò il suo ragazzo per fargli 
l'ultima predica, e dargli gli ultimi consigli per quando 
sarebbe stato solo, che avrebbe dovuto far capitale sol¬ 
tanto della sua testa, e non avrebbe avuti accanto i suoi 
di casa per dirgli come doveva fare, o per disperarsi in¬ 
sieme; e gli diede anche un po' di denaro, caso mai ne 
avesse bisogno, e il suo tabarro foderato di pelle, ché 
oramai lui era vecchio, e non gli serviva più. 

I ragazzi vedendo il fratello maggiore affaccendarsi 
nei preparativi della partenza, gli andavano dietro pian 
piano per la casa, e non osavano dirgli più nulla, come 
fosse diggià un estraneo. 

- Così se ne è andato mio padre, - disse infine la 
N unziata la quale era andata a dirgli addio anche lei, e 
stava sull'uscio. N essuno allora parlò più. 

Le vicine venivano ad una ad una a salutare compare 
'N toni, e poi stettero ad aspettarlo sulla strada per ve¬ 
derlo partire. Egli indugiava col fagotto sulle spalle, e le 
scarpe in mano, come all'ultimo momento gli fossero ve¬ 
nute meno il cuore e le gambe tutt'a un tratto. E guarda¬ 
va di qua e di là per stamparsi la casa e il paese, ogni co¬ 
sa in mente, e aveva la faccia sconvolta come gli altri. Il 


Letteratura italiana Einaudi 187 



G iovanni Verga -1 M al avoglia 


nonno prese il suo bastone per accompagnarlo sino alla 
città, e la M ena in un cantuccio piangeva cheta cheta. - 
Via! diceva'N toni, orsù, via! Vado per tornare alla fin 
fine! e sono tornato un'altra volta da soldato. - Poi, do¬ 
po ch'ebbe baciata M ena e la Lia, e salutate le comari, si 
mosse per andarsene, e M ena gli corse dietro colle brac¬ 
cia aperte singhiozzando ad alta voce, quasi fuori di sé, e 
dicendogli: - 0 ra che dirà la mamma? ora che dirà la 
mamma? - Come se la mamma avesse potuto vedere e 
parlare. M a ripeteva quello che le era rimasto più fitto 
nella mente, quando 'N toni aveva detto un'altra volta di 
voler andarsene, e aveva vista la mamma piangere ogni 
notte, che all'indomani trovava il lenzuolo tutto fradicio, 
nel rifare il letto: 

- Addio, 'N toni ! gli gridò dietro Alessi facendosi co¬ 
raggio, come il fratello era già lontano; e allora la Lia co¬ 
minciò a strillare. - Così se n'è andato mio padre, disse 
infine la N unziata, la quale era rimasta sulla porta. 

'N toni si voltò prima di scantonare dalla strada del 
N ero, cogli occhi lagrimosi anche lui, e fece un saluto 
colla mano. M ena allora chiuse l'uscio, e andò a sedersi 
in un angolo insieme alla Lia, la quale piangeva a voce 
alta. - 0 ra ne manca un altro della casa! disse lei. E se 
fossimo nella casa del nespolo parrebbe vuota come una 
chiesa. 

Come se ne andavano ad uno ad uno tutti quelli che 
le volevano bene, ella si sentiva davvero un pesce fuori 
dell'acqua. E la N unziata, là presente, colle sue piccine 
in collo, tornava a dire: - Così se ne è andato mio padre. 


- Letteratura italiana Einaudi 188 



G iovanni Verga -1 M alavoglia 


CAPITOLO 12 


Padron 'N toni, ora che non gli era rimasto altri che 
A lessi pel governo della barca, doveva prendere a gior¬ 
nata qualcheduno, o compare N unzio, che era carico di 
figliuoli, e aveva la moglie malata, o il figlio della Locca, 
il quale veniva a piagnucolare dietro l'uscio che sua ma¬ 
dre moriva di fame, e lo zio Crocifisso non voleva dargli 
nulla, perché il colèra l'aveva rovinato, diceva, con tanti 
che erano morti e gli avevano truffati i denari, talché 
aveva preso il colèra anche lui, ma non era morto, ag¬ 
giungeva il figlio della Locca, e scuoteva il capo trista¬ 
mente. - Adesso ci avremmo da mangiare, io e mia ma¬ 
dre e tutto il parentado, se fosse morto. Siamo stati a 
curarlo due giorni colla Vespa, che pareva avesse ad an¬ 
darsene da un momento all'altro, ma poi non è morto! 

Però, quel che i M alavoglia guadagnavano non basta¬ 
va spesso a pagare lo zio N unzio, o il figlio della Locca, e 
si doveva metter mano a quei soldi raccolti con tanta fa¬ 
tica per la casa del nespolo. 0 gni volta che M ena andava 
a pigliare la calza sotto la materassa, lei e il nonno sospi¬ 
ravano. Il povero figlio della Locca non ci aveva colpa; 
avrebbe voluto farsi in quattro per guadagnarsi la sua 
giornata; era il pesce che non voleva farsi prendere. E 
quando tornavano mogi mogi, sbattendo i remi e colla 
vela allentata, il figlio della Locca diceva a padron 'N to¬ 
ni: - Fatemi spaccar della legna, o legar dei sarmenti; io 
posso lavorare sino a mezzanotte se credete, come facevo 
collo zio Crocifisso. N on voglio rubarvela, la giornata. 

Allora padron 'N toni dopo averci pensato su un pez¬ 
zo, col cuore stretto, si decise a parlare colla M ena di 
quel che doveva farsi oramai. Ella era giudiziosa come 
sua madre, e non c'era altri in casa per parlarne, di tanti 
che c'erano prima! 11 meglio era vendere la Provvidenza, 
che non rendeva nulla, e si mangiava le giornate di com- 


Letteratura italiana Einaudi 189 



G iovanni Verga -1 M al avoglia 


pare N unzio e del figlio della Locca; se no quei soldi 
della casa se ne sarebbero andati tutti a poco a poco. La 
Provvidenza era vecchia e aveva sempre bisogno che ci 
spendessero dei denari per metterle delle toppe, e farla 
stare a galla. Più tardi, se tornava 'N toni espirava un po' 
di fortuna in poppa, come quando avevano messo insie¬ 
me quei denari della casa, avrebbero comprato un'altra 
barca nuova, e l'avrebbero chiamata di nuovo la Provvi¬ 
denza. 

La domenica andò sulla piazza a parlarne a Piedipa- 
pera, dopo la messa. Compare Tino scrollava le spalle, 
dimenava il capo, diceva che la Provvidenza era buona 
da mettere sotto la pentola, e così parlando lo tirava sul¬ 
la riva; là si vedevano le toppe, sotto la impeciatura nuo¬ 
va, era come certe donnacce che sapeva lui, colle rughe 
sotto il corsetto; e tornava a darci dei calci nella pancia, 
col piede zoppo. Del resto il mestiere andava male; piut¬ 
tosto che comprare, tutti avrebbero voluto vendere le 
loro barche, e più nuove della Provvidenza. Poi, chi 
avrebbe potuto comprarla? Padron Cipolla non voleva 
di quei vecchiumi. Quello era affare dello zio Crocifisso. 
M a in quel momento lo zio Crocifisso aveva altro per la 
testa, con quell'ossessa della Vespa che gli faceva danna¬ 
re l'anima, correndo dietro a tutti gli uomini che c'erano 
da maritare nel paese. Infine, per la santa amicizia, sa¬ 
rebbe andato a parlarne allo zio Crocifisso, nel buon 
momento, se padron 'N toni voleva vendere ad ogni co¬ 
sto la Provvidenza per un pezzo di pane; perché egli, 
Piedipapera, gli faceva fare quello che voleva lui allo zio 
Crocifisso. 

I nfatti, quando gliene parlò, tirandolo in disparte ver¬ 
so l'abbeveratoio, lo zio Crocifisso rispondeva a spallate, 
e dimenava il capo come Peppinino, e voleva scappargli 
dalle mani. Compare Tino, poveraccio, lo afferrava pel 
giubbone, perché stesse a sentire per forza; gli dava del¬ 
le scrollate; lo abbracciava stretto per parlargli nell'orec- 


Letteratura italiana Einaudi 190 



G iovanni Verga -1 M alavoglia 


chio. - Sì, siete una bestia se vi lasciate scappare 
quell'occasione! per un pezzo di pane! padron 'N toni la 
vende proprio perché non può tirare innanzi, ora che 
suo nipote l'ha piantato. M a voi potreste darla in mano 
a compare N unzio, o al figlio delia Locca, che muoiono 
di fame, everrebbero a lavorare per niente. T utto quello 
che buscheranno velo papperete voi. Siete una bestia, vi 
dico! La barca è ben conservata, come se fosse nuova. 
Padron 'N toni se ne intendeva quando l'aveva fatta fare. 
Questo è un affare d'oro, come quello dei lupini, sentite 
a me! 

M a lo zio Crocifisso non voleva sentir parlare di nien¬ 
te, che quasi quasi gli spuntavano le lagrime, con quella 
faccia gialla, ora che aveva preso il colèra; e tirava per 
andarsene, e voleva lasciargli il giubbone nelle mani. - 
N on me ne importa! ripeteva. N on me ne importa nien¬ 
te. Voi non sapete cosa ci ho qui dentro, compareTino! 
Tutti vogliono succhiarmi il sangue come le sanguisu¬ 
ghe, e prendersi il fatto mio. Ora v'è anche Pizzuto che 
corre dietro la Vespa, tutti come cani da caccia! 

- E voi prendetevela la Vespa! 0 infine non è sangue 
vostro, lei e la sua chiusa? N on sarà una bocca di più, 
no! che ha le mani benedette quella donna, e non lo per¬ 
derete il pane che gli darete da mangiare! Ci avrete una 
serva in casa, senza darle salario, e vi prenderete anche 
la chiusa. Sentite a me, zio Crocifisso, questo è un altro 
affare come quello dei lupini! 

Padron 'N toni intanto aspettava la risposta davanti 
alla bottega di Pizzuto, e guardava come un'anima del 
Purgatorio quei due che pareva si azzuffassero, per cer¬ 
care di indovinarese lo zio Crocifisso diceva di sì. Piedi- 
papera veniva a dirgli quel che aveva potuto ottenere 
dallo zio Crocifisso, e poi tornava a parlare con lui; e an¬ 
dava e veniva per la piazza come la spola nel telaio, ti¬ 
randosi dietro la sua gamba storta, finché riesci a met¬ 
terli d'accordo. - Benone! - diceva a padron 'N toni; e 


Letteratura italiana Einaudi 191 



G iovanni Verga -1 M al avoglia 


allo zio Crocifisso: - Per un pezzo di pane! - così com¬ 
binò anche la vendita di tutti gli attrezzi, che i M alavo- 
glia non sapevano che farsene, ora che non possedevano 
più una tavola sull'acqua; ma a padron 'N toni gli parve 
che gli strappassero le budella dallo stomaco, come si 
portavano via le nasse, le reti, le fiocine, le canne, e ogni 
cosa. 

- Ci penserò io a trovarvi d'andare a giornata, voi e 
vostro nipote Alessi, non dubitate; - gli diceva Piedipa- 
pera. - Bisogna che vi contentiate di poco, sapete! «For¬ 
za di giovane e consiglio di vecchio». Per la mia senseria 
poi mi rimetto al vostro buon cuore. 

«In tempo di carestia pane d'orzo». Rispondeva pa¬ 
dron 'N toni. «N ecessità abbassa nobiltà». 

- Va bene, va bene, siamo intesi! conchiuse Piedipa- 
pera, e andò davvero a parlarne con padron Cipolla, 
nella spezieria, dove don Silvestro era riuscito a tirarli 
un'altra volta, lui, massaro Filippo e qualche altro pesce 
grosso, per discorrere degli affari del comune, che infine 
erano denari loro, ed è una minchioneria non contare 
per nulla nel paese quando si è ricchi, e le tasse si paga¬ 
no peggio degli altri. - Voi che siete tanto ricco, potreste 
dargli del pane a quel poveraccio di padron 'N toni, - 
soggiungeva Piedipapera. - A voi non vi farebbe nulla 
di prenderlo a giornata, con suo nipote Alessi; sapete 
che ne sa più di ogni altro del mestiere, e si contentereb¬ 
be di poco, che son proprio senza pane. Fareste un affar 
d'oro, sentite a me, padron Fortunato. 

Padron Fortunato, preso così in quel momento, non 
seppe dir di no; ma dopo che ebbero tirato e stiracchia¬ 
to un po' sul prezzo; giacché i tempi erano magri, gli uo¬ 
mini non avevano da lavorare, padron Cipolla faceva 
proprio un atto di carità a prendersi padron 'N toni. 

- Sì, lo prendo se viene a dirmelo lui! Lo credereste 
che mi porta il broncio dacché mandai in aria quel ma¬ 
trimonio di mio figlio colla M ena. E hi bell'affare che ci 


Letteratura italiana Einaudi 192 



G iovanni Verga -1 M alavoglia 


avrei fatto! Ed hanno il coraggio di portarmi il broncio 
per giunta! 

Don Silvestro, massaro Filippo, ed anche Piedipape- 
ra, tutti, s'affrettavano a dire che padron Fortunato ave¬ 
va ragione. Brasi non gli lasciava più pace, dopo che gli 
avevano fatto venire il pensiero di maritarlo, e correva 
dietro a tutte le donne come un gatto in gennaio, ch'era 
una sollecitudine continua pel povero padre. 0 ra era 
entrata in ballo anche la M angiacarrubbe, la quale s'era 
messo in testa di pigliarselo lei, Brasi Cipolla, giacché 
era di chi se lo pigliava; lei almeno era una bella ragazza 
con tanto di spalle, e non vecchia e spelata come la Ve¬ 
spa. M a la Vespa aveva la sua chiusa, e la M angiacarrub¬ 
be non ci aveva altro che le sue trecce nere, dicevano gli 
altri. 

La M angiacarrubbe sapeva quel che doveva fare se si 
voleva pigliare Brasi Cipolla, ora che suo padre se l'era 
rimorchiato di nuovo in casa pel colèra, e non andava a 
nascondersi più nella sciara, o per la chiusa, o dallo spe¬ 
ziale e nella sacristia. Ella gli passava davanti lesta lesta, 
colle scarpette nuove; e passando si faceva urtare nel go¬ 
mito, in mezzo alla folla che veniva dalla messa; oppure 
lo aspettava sulla porta, colle mani sul ventre, e il fazzo¬ 
letto di seta in testa, egli lasciava andare un'occhiata as¬ 
sassina, di quelle che rubano il cuore, e si voltava ad ag¬ 
giustarsi le cocche del fazzoletto sul mento per vedere se 
le veniva dietro; o scappava in casa com'ei compariva in 
capo alla straduccia, e andava a nascondersi dietro il ba¬ 
silico ch'era sulla finestra, con quegli occhioni neri che 
se lo mangiavano di nascosto. M a se Brasi si fermava a 
guardarla come un bietolone, gli voltava le spalle, col 
mento sul petto, tutta rossa, e gli occhi bassi, mastican¬ 
dosi la cocca del grembiule, che ognuno se la sarebbe 
mangiata per pane. Infine, poiché Brasi non sapeva ri¬ 
solversi a mangiarsela per pane, dovette acciuffarlo lei 
pei capelli, e gli disse: - Sentite, compare Brasi, perché 


Letteratura italiana Einaudi 193 



G iovanni Verga -1 M al avoglia 


volete togliermi la pace? I o lo so che non sono per voi. 
0 ra è meglio che non ci passiate più di qua, perché più 
vi vedo e più vorrei vedervi, e oramai son la favola del 
paese; la Zuppidda si mette sulla porta ogni volta che vi 
vede passare, e poi va a dirlo a tutti; ma farebbe meglio a 
tener d'occhi quella civetta di sua figlia Barbara, che l'ha 
ridotta come una piazza questa strada, tanta la gente che 
ci tira, e non va a dirlo quante volte passa e ripassa don 
M ichele, per vedere la Barbara alla finestra. 

Con queste chiacchiere Brasi non si moveva più dalla 
straduzza, che non l'avrebbero mandato via neanche a 
bastonate, ed era sempre là intorno, a gironzolare colle 
braccia penzoloni, il naso in aria e la bocca aperta, come 
G iufà. La M angiacarrubbe dal suo canto stava alla fine¬ 
stra, e cambiava ogni giorno fazzoletti di seta, e collane 
di vetro, come una regina. - Tutto quello che aveva lo 
metteva alla finestra - andava dicendo la Zuppidda, e 
quel bietolone di Brasi prendeva tutto per oro contante, 
ed era imbestialito, che non aveva paura nemmeno di 
suo padre, se fosse venuto a prenderlo a scapaccioni. - 
Q uesta è la mano di D io per castigar la superbia di pa- 
dron Fortunato, - diceva la gente. - Per lui sarebbe sta¬ 
to cento volte meglio dare a suo figlio la M alavoglia, la 
quale almeno ci aveva quel po' di dote, e non la spende¬ 
va in fazzoletti e collane. - M ena invece non ci metteva 
neppure il naso alla finestra, perché non ci stava bene, 
adesso che le era morta la mamma, e aveva il fazzoletto 
nero; e poi doveva anche badare a quella piccina, e farle 
da mamma, e non aveva chi l'aiutasse nelle faccenduole 
di casa, tanto che doveva andare anche al lavatoio, e alla 
fontana, e a portare il pane agli uomini, quando erano a 
giornata; sicché non era più come Sant'Agata, quando 
nessuno la vedeva, e stava sempre al telaio. Adesso ave¬ 
va poco tempo da stare al telaio. Don M ichele, dal gior¬ 
no che la Zuppidda s'era messa a predicare sul ballatoio, 
colla conocchia in mano, che voleva cavargli gli occhi 


Letteratura italiana Einaudi 194 



G iovanni Verga -1 M alavoglia 


con quella conocchia, se tornava a bazzicar da quelle 
parti per la Barbara, passava e ripassava per la strada del 
N ero dieci volte al giorno, onde mostrare che non aveva 
paura della Zuppidda né della sua conocchia; e quando 
arrivava alla casa dei M alavoglia, rallentava il passo e 
guardava dentro, per vedere le belle ragazze che cresce¬ 
vano nella casa dei M alavoglia. 

La sera gli uomini tornando dal mare, trovavano ogni 
cosa preparata; la pentola che bolliva, e la tovaglia sul 
desco; oramai quel desco era troppo grande per loro, e 
ci si perdevano. Chiudevano l'uscio e mangiavano in 
santa pace. Poi si mettevano a sedere sulla porta, coi gi¬ 
nocchi fra le braccia, e si riposavano della giornata. Al¬ 
meno non mancava nulla, e non toccavano più i denari 
della casa. Padron 'N toni aveva sempre la casa davanti 
agli occhi, là vicino, colle finestre chiuse, e il nespolo 
che si affacciava sul muro del cortile. M aruzza non ave¬ 
va potuto morire in quella casa; né egli forse vi sarebbe 
morto; ma i denari ricominciavano a raggranellarsi, e i 
suoi ragazzi ci sarebbero tornati un giorno, ora che A les¬ 
si cominciava a farsi uomo anche lui, ed era un buon fi¬ 
gliuolo della pasta dei M alavoglia. Q uando poi avrebbe¬ 
ro maritato le ragazze e ricomperata la casa, se potevano 
metter su anche la barca, non avevano più nulla a desi¬ 
derare, e padron ‘N toni avrebbe chiuso gli occhi con¬ 
tento. 

La N unziata e la cugina Anna venivano anche loro a 
sedersi lì accanto sui sassi, a chiacchierare dopo cena 
con quei poveretti, che erano rimasti soli e derelitti an- 
ch'essi, talché sembrava fossero parenti. La N unziata 
pareva che fosse a casa sua, e ci conduceva i suoi piccini, 
come la chioccia. A lessi, seduto accanto a lei le diceva: - 
0 che l'hai finita oggi la tua tela? - oppure: - Lunedì ci 
andrai a vendemmiare da massaro Filippo? 0 ra che vie¬ 
ne il tempo delle ulive avrai sempre da buscartela la tua 
giornata, anche se non hai roba da lavare; e potrai con- 


Letteratura italiana Einaudi 195 



G iovanni Verga -1 M al avoglia 


durvi il tuo fratellino, che ora glieli daranno due soldi al 
giorno. - La N unziata, seria seria, gli raccontava tutti i 
suoi progetti, e gli domandava dei consigli, e ragionava¬ 
no insieme in disparte, come se avessero già i capelli 
bianchi. - H anno imparato presto perché hanno visti 
guai assai! diceva padron 'N toni: il giudizio viene colle 
disgrazie. - Alessi, coi ginocchi fra le braccia, al pari del 
nonno anche lui, domandava alla N unziata: 

- M i vorrai per marito quando sarò grande? 

- Ancora c'è tempo; rispondeva lei. 

- Sì, c'è tempo, ma è meglio pensarci adesso, così sa¬ 
prò quel che devo fare. Prima bisogna maritare la M ena, 
e la Lia, quando sarà grande anche lei. Lia comincia a 
volere le vesti lunghe e i fazzoletti collerose, e tu pure ci 
hai i tuoi ragazzi da situare. Bisogna arrivare a comprare 
la barca; la barca poi ci aiuterà a comprare la casa. Il 
nonno vorrebbe avere un'altra volta quella del nespolo, 
e anche a me mi piacerebbe, ché saprei dove andare a 
occhi chiusi, o di notte, senza battere il naso; e c'è il cor¬ 
tile grande per gli attrezzi, e in due salti s'è al mare. Poi, 
quando le mie sorelle saranno maritate, il nonno verrà a 
stare con noi, e lo metteremo nella stanza grande del 
cortile, che c'entra il sole; così, quando non potrà più 
venire sul mare, povero vecchio, se ne starà accanto 
all'uscio nel cortile, e nell'estate ci avrà lì vicino il nespo¬ 
lo per fargli ombra. N oi prenderemo la camera dell'or¬ 
to, ti piace? e ci avrai accanto la cucina; così avrai ogni 
cosa sotto la mano, non è vero? Q uando tornerà mio 
fratello 'N toni gliela daremo a lui, e noi andremo a stare 
sul solaio. T u non avrai che a scendere la scaletta per es¬ 
sere in cucina o nell'orto. 

- I n cucina vuol essere rifatto il focolare, disse N un¬ 
ziata. L'ultima volta che ci cuocevo la minestra, quando 
la povera comare M aruzza non aveva animo di far nulla, 
la pentola bisognava tenerla su coi sassi. 

- Sì, lo so! rispondeva A lessi, col mento sulle mani, e 


Letteratura italiana Einaudi 196 



G iovanni Verga -1 M alavoglia 


approvando colla testa. Aveva gli occhi incantati, quasi 
vedesse la N unziata davanti al focolare, e la mamma che 
si disperava accanto al letto. - Anche tu potresti andare 
al buio per la casa del nespolo, tante volte ci sei stata. La 
mamma diceva sempre che sei una buona ragazza. 

- 0 ra ci hanno messo le cipolle nell'orto, e son venu¬ 
te grosse come arancie. 

- Cheti piacciono a te le cipolle? 

- Per forza mi piacciono. Aiutano a mangiare il pane 
e costano poco. Q uando non abbiamo denari per la mi¬ 
nestra ne mangiamo sempre coi miei piccini. 

- Per questo se ne vendono tante. Allo zio Crocifisso 
non gliene importa di aver cavoli e lattughe, perché ci ha 
l'altro orto di casa sua, e l'ha messo tutto a cipolle. M a 
noi ci metteremo pure i broccoli, e i cavolfiori... Buoni, 
eh? 

La ragazzetta, accoccolata sulla soglia, coi ginocchi 
fra le braccia, guardava lontano anche lei; e poi si mise a 
cantare, mentre Alessi stava ad ascoltare, tutto intento. 
Infine disse: 

- Ma ancora c'è tempo. 

- Sì, affermò AI essi ; prima bisogna maritare la M ena, 
ed anche la Lia, e situare i tuoi piccini. M a è meglio pen¬ 
sarci adesso. 

- Q uando canta la N unziata, disse M ena affacciando¬ 
si sull'uscio, è segno che il giorno dopo farà bel tempo e 
potrà andare al lavatoio. - La cugina Anna era nello 
stesso caso, perché la sua chiusa e la sua vigna erano il 
lavatoio, e la sua festa era quando aveva della roba per le 
mani, tanto più ora che suo figlio Rocco faceva festa 
all'osteria da un lunedì all'altro, per smaltire il malumo¬ 
re che gli aveva ficcato in corpo quella civetta della 
M angiacarrubbe. 

- Ogni male non viene per nuocere - le diceva pa- 
dron 'N toni. - Forse in tal modo metterà giudizio, il vo¬ 
stro Rocco. Anche al mio 'N toni gli gioverà stare lonta- 


Letteratura italiana Einaudi 197 



G iovanni Verga -1 M al avoglia 


no da casa sua; così quando tornerà, e sarà stanco di gi¬ 
rare il mondo, ogni cosa gli sembrerà buona, e non si la¬ 
menterà più di tutto; e se arriviamo un'altra volta ad 
aver delle barche sull'acqua, e a mettere i nostri letti lag¬ 
giù, in quella casa, vedrete che bello starsi a riposare su 
quell'uscio, la sera quando si torna a casa stanchi, e che 
la giornata è andata bene; e veder il lume in quella came¬ 
ra dove l'avete visto tante volte, e ci avete visto tutte le 
facce care che avete avuto al mondo. M a ora tanti se ne 
sono andati, ad uno ad uno, che non tornano più, e la 
camera è buia e colla porta chiusa, come se quelli che se 
ne sono andati avessero portato la chiave in tasca per 
sempre. 

- 'N toni non doveva andarsene! soggiunse il vecchio 
dopo un pezzetto. Doveva saperlo che son vecchio, e se 
muoio io quei ragazzi non hanno più nessuno. 

- Se compreremo la casa del nespolo mentre egli è 
lontano, non gli parrà vero quando tornerà, disse M ena, 
everrà a cercarci qui. 

Padron 'N toni scosse il capo tristamente. 

-Ma ancora c'è tempo! disse infine anche lui, come 
la N unziata; e la cugina Anna soggiunse: 

- Se 'N toni torna ricco la comprerà lui la casa. 

Padron 'N toni non rispondeva nulla; ma tutto il pae¬ 
se sapeva che 'N toni doveva tornare ricco, dopo tanto 
tempo ch'era andato a cercare fortuna, e molti già lo in¬ 
vidiavano, e volevano lasciar ogni cosa e andarsene a 
caccia della fortuna, come lui. I nfine non avevano torto, 
perché non lasciavano altro che delle donnicciuole a 
piagnucolare; e solo chi non gli bastava l'animo di la¬ 
sciare la sua donnicciuola, era quella bestia del figlio 
della Locca, che aveva quella sorta di madre che sapete, 
e Rocco Spatu, il quale ce l'aveva alla taverna l'animo. 

M a per fortuna delle donnicciuole, tutt'a un tratto, si 
venne a sapere che era tornato 'N toni di padron 'N toni, 
di notte, con un bastimento catanese, e che si Vergogna- 


Letteratura italiana Einaudi 198 



G iovanni Verga -1 M alavoglia 


va di farsi vedere senza scarpe. Se fosse stato vero che 
tornava ricco, i danari non avrebbe avuto dove metterli, 
tanto era lacero e pezzente. Mail nonno e i fratelli gli fe¬ 
cero festa ugualmente, come se fosse venuto carico di 
denari, e le sorelle gli si appesero al collo, ridendo e 
piangendo, che 'N toni non conosceva più la L ia, tanto 
s'era fatta grande, e gli dicevano: - Ora non ci lascerai 
più, non è vero? 

Il nonno si soffiava il naso anche lui, e brontolava: - 
Adesso posso morire tranquillo, ora che quei ragazzi 
non rimarranno più soli e in mezzo a una strada. 

M a per otto giorni ‘N toni non ebbe il coraggio di 
metter piede nella strada. Come lo vedevano tutti gli ri¬ 
devano sul naso, e Piedipapera andava dicendo: - Avete 
visto le ricchezze che ha portato 'N toni di padron 'N to¬ 
ni? - E quelli che ci avevano messo un po' di tempo a fa¬ 
re il fagotto, colle scarpe e le camicie, prima di avventu¬ 
rarsi a quella minchioneria di lasciare il paese, si 
tenevano la pancia dal ridere. 

Q uando uno non riesce ad acchiappare la fortuna è 
un minchione, questo si sa. Don Silvestro, lo zio Croci¬ 
fisso, padron Cipolla, e massaro Filippo non erano min¬ 
chioni, e tutti facevano loro festa, perché quelli che non 
hanno niente stanno a guardare a bocca aperta i ricchi e 
i fortunati, e lavorano per loro, come l'asino di compare 
M osca, per un pugno di paglia, invece di tirar calci, e 
mettersi sotto i piedi il carretto, e sdraiarsi sull'erba col¬ 
le zampe in aria. Aveva ragione lo speziale che bisogna¬ 
va dare un calcio al mondo come era fatto adesso, e ri¬ 
farlo da capo. Anche lui, colla sua barbona, che 
predicava di cominciar da capo, era di quelli che aveva¬ 
no acchiappato la fortuna, e la teneva negli scarabattoli, 
e si godeva il ben di Dio stando sulla porta della botte¬ 
ga, a chiacchierare con questo o con quell'altro, e quan¬ 
do aveva pestato quel po' d'acqua sporca nel mortaio, 
aveva fatto il suo lavoro. Che bel mestiere gli aveva inse- 


Letteratura italiana Einaudi 199 



G iovanni Verga -1 M al avoglia 


gnato suo padre a colui di far denari coll'acqua delle ci¬ 
sterne! M a a 'N toni suo nonno gli aveva insegnato il me¬ 
stiere di rompersi le braccia e la schiena tutto il giorno, e 
arrischiare la pelle, e morir di fame, e non aver mai un 
giorno da sdraiarsi al sole come l'asino di M osca. U n la¬ 
dro di mestiere che si mangiava l'anima, per la madon¬ 
na! e ne aveva fino al naso, che preferiva fare come Roc¬ 
co Spatu, il quale almeno non faceva nulla. G ià adesso 
non gliene importava più della Zuppidda e della Sara di 
comare Tudda, e di tutte le ragazze del mondo. E sse 
non cercano che di pescare un marito il quale lavori 
peggio di un cane per dar loro da mangiare, e comprarle 
dei fazzoletti di seta, quando si mettono sull'uscio la do¬ 
menica, colle mani sulla pancia piena. Piuttosto voleva 
starci lui, colle mani sulla pancia, la domenica e il lu¬ 
nedì, ed anche gli altri giorni, giacché è inutile affaticarsi 
per nulla. 

Così 'N toni faceva il predicatore, come lo speziale; al¬ 
meno aveva imparato questo nel viaggio, ed ora aveva 
aperto gli occhi, come i gattini dopo i quaranta giorni 
che son nati. «La gallina che cammina torna a casa colla 
pancia piena». Se non altro egli se l'era riempita di giu¬ 
dizio, la pancia, e andava a raccontare quello che aveva 
imparato sulla piazza, nella bottega di Pizzuto, ed anche 
all'osteria della Santuzza. Ora non vi andava più di na¬ 
scosto all'osteria della Santuzza, che s'era fatto grande, e 
il nonno non gli avrebbe tirato le orecchie, alla fin fine; 
ed egli avrebbe saputo rispondere il fatto suo se gli rim¬ 
proveravano di andare a cercarsi quel po' di bene che 
poteva. 

11 nonno, poveraccio, invece di prenderlo per le orec¬ 
chie, lo prendeva colle buone. - Vedi, gli diceva, ora che 
sei qua tu ci arriveremo presto a fare i denari della casa, 
- gli cantava sempre la canzone della casa. - Lo zio Cro¬ 
cifisso ha detto che non la darà ad altri. Tua madre, po¬ 
veretta, non ha potuto morirci, lei! Sulla casa potremo 


Letteratura italiana Einaudi 200 



G iovanni Verga -1 M alavoglia 


anche dare la dote a M ena. Poi, coll'aiuto di D io, mette¬ 
remo su un'altra barca; perché, devo dirtelo, alla mia età 
l'è dura andare a giornata, e vedersi comandare a bac¬ 
chetta, quando si è stati padroni. Anche voi altri siete 
nati padroni. Vuoi che compriamo prima la barca coi 
denari della casa? 0 ra sei grande, e devi dirla anche tu 
la tua parola, perché devi avere più giudizio di me, che 
son vecchio. Cosa vuoi fare? 

N ulla voleva fare, lui! Che gliene importava della bar¬ 
ca e della casa? Poi veniva un'altra malannata, un altro 
colèra, un altro guajo, e si mangiava la casa e la barca, e 
si tornava di nuovo a fare come le formiche. Bella cosa! 
E poi quando si aveva la casa e la barca, che non si lavo¬ 
rava più? o si mangiava pasta e carne tutti i giorni? M en- 
tre laggiù, dov'era stato lui, c'era della gente che andava 
sempre in carrozza, ecco quello che faceva. Gente ap¬ 
petto dei quali don Franco ed il segretario lavoravano 
come tanti asini a sporcar cartacce, e a pestare l'acqua 
sporca nel mortaio. Almeno voleva sapere perché al 
mondo ci doveva essere della gente che se la gode senza 
far nulla, e nasce colla fortuna nei capelli, e degli altri 
che non hanno niente, e tirano la carretta coi denti per 
tutta la vita? 

Poi quella storia d'andare a giornata non gli andava 
affatto, a lui ch'era nato padrone, l'aveva detto anche il 
nonno. Vedersi comandare a bacchetta, da gente che 
erano venuti su dal nulla, che tutti lo sapevano, in paese, 
come avevano fatto i loro denari a soldo a soldo, sudan¬ 
do ed affaticandosi! A giornata ci andava proprio per¬ 
ché il nonno ve lo conduceva, e non gli bastava ancora 
l'anima di dir di no. M a quando il soprastante gli stava 
addosso come un cane, e gli gridava dalla poppa: - 0 hi 
laggiù, ragazzo! che facciamo? gli veniva voglia di dargli 
del remo sulla testa, e preferiva starsene ad aggiustare le 
nasse, e rifare le maglie delle reti, seduto sulla riva, colle 
gambe distese, e la schiena appoggiata ai sassi; che allora 


Letteratura italiana Einaudi 201 



G iovanni Verga -1 M al avoglia 


se pure stava un momento colle mani sotto le ascelle 
nessuno gli diceva nulla. 

Là veniva anche a stirarsi le braccia Rocco Spatu, e 
Vanni P izzuto, quando non aveva che fare, fra una bar¬ 
ba e l'altra, ed anche P iedipapera, che era il suo mestiere 
di chiacchierare con questo e con quello per cercare le 
senserie. E si discorreva di ciò che succedeva in paese, 
di quello che donna Rosolina aveva raccontato a suo fra¬ 
tello, sotto il sigillo della confessione, quando era stato il 
tempo del colèra, che don Silvestro le aveva truffato le 
25 onze, e non poteva andare dal giudice, perché le 25 
onze donna Rosolina le aveva rubate a suo fratello il vi¬ 
cario, e si sarebbe saputo il motivo per cui aveva dato in 
mano a don Silvestro quel denaro, per sua vergogna. 

- Poi, osservò Pizzuto, donde l'erano venute le 25 on¬ 
ze a donna Rosolina? «Roba rubata non dura». 

- Almeno erano sempre nella casa, diceva Spatu; se 
mia madre avesse 12 tari, e glieli prendessi, che passerei 
per ladro? 

Di ladro in ladro vennero a parlare dello zio Crocifis¬ 
so, il quale aveva perso più di 30 onze, dicevano, con 
tanta gente che era morta di colèra, e gli erano rimasti i 
pegni. 0 ra Campana di legno, per non saper chetare di 
tutti quegli anelli e di tutti quegli orecchini rimastigli in 
pegno, si maritava con la Vespa; la cosa era certa, che 
l'avevano visto persino andare a farsi scrivere al munici¬ 
pio, presente don Silvestro. - N on è vero che se la piglia 
per gli orecchini, diceva Piedipapera, il quale poteva sa¬ 
perlo. G li orecchini e le collane alla fin fine sono d'oro 
ed argento colato, e avrebbe potuto andare a venderli 
alla città; anzi ci avrebbe guadagnato il tanto per tanto 
sui denari che ha dati. Se la piglia perché la Vespa gli fe¬ 
ce vedere e toccare con mano che stava per andare dal 
notaio, con compare Spatu, ora che la M angiacarrubbe 
s'è tirato in casa Brasi Cipolla. Scusate veh! compare 
Rocco. 


Letteratura italiana Einaudi 202 



G iovanni Verga -1 M alavoglia 


- N iente niente, compare Tino; - rispose Rocco Spa¬ 
ti). - A me non me ne importa; perché chi si fida di quel¬ 
le canaglie di femmine, è un porco. Per me la mia inna¬ 
morata è la Santuzza, che mi fa credenza quando voglio; 
e ne vuol due delle M angiacarrubbe nella sua bilancia! 
con quel petto, eh? compare Tino! 

- «Ostessa bella conto caro!» disse Pizzuto sputac¬ 
chiando. 

- Cercano il marito per farsi mantenere da lui! ag¬ 
giunse 'N toni. Tutte le stesse! - E Piedipapera seguitò: 
- Lo zio Crocifisso allora corse trafelato dal notaio, che 
aveva il fiato ai denti. Così se la piglia la Vespa. 

- Bella sorte eh! quella della M angiacarrubbe! 
esclamò 'N toni. 

- Brasi Cipolla, da qui a cent'anni che muore suo pa¬ 
dre, se D io vuole, sarà ricco come un maiale, disse Spa- 
tu. 

- Adesso suo padre fa il diavolo, ma col tempo chi¬ 
nerà il capo. N on ha altri figli, e non gli resta altro che 
maritarsi, se non vuole che la sua roba se la goda la 
M angiacarrubbe alla sua barba. 

- lo ci ho gusto, conchiuse 'Ntoni. - La Mangiacar¬ 
rubbe non ha niente. 0 perché padron Cipolla deve es¬ 
sere ricco soltanto lui? 

Q ui prese parte al discorso lo speziale, il quale veniva 
a fumare la sua pipa sulla riva, dopo desinare, e pestava 
l'acqua nel mortaio che così il mondo non andava bene, 
e bisognava buttare in aria ogni cosa, e rifar da capo. M a 
con quella gente lì, era proprio come pestar l'acqua nel 
mortaio. 11 solo che ne capisse qualche cosa era 'N toni, 
che aveva visto il mondo, e aveva aperto un po' gli occhi 
come i gattini; da soldato gli avevano insegnato a legge¬ 
re, perciò andava anche lui sulla porta della spezieria, a 
sentire quello che diceva il giornale, e a chiacchierare 
collo speziale, il quale era un buon diavolaccio con tutti, 
e non aveva pel capo i fumi di sua moglie, la quale lo 


Letteratura italiana Einaudi 203 



G iovanni Verga -1 M al avoglia 


sgridava: - 0 tu perché t'immischi negli affari che non ti 
riguardano? 

- Le donne bisogna lasciarle dire, e far le cose di na¬ 
scosto: diceva don F ranco appena la Signora se ne saliva 
nella stanza. Lui non aveva difficoltà di starsene in sine¬ 
drio anche con quelli senza scarpe, purché non mettes¬ 
sero i piedi sui regoli delle scranne; e spiegava loro paro¬ 
la per parola quello che diceva il giornale, mettendoci il 
dito, che il mondo avrebbe dovuto andare come era 
scritto là. 

Don Franco, arrivando sul greto quando gli amici te¬ 
nevano quei discorsi, ammiccava a 'N toni M alavoglia, il 
quale rimendava le maglie delle reti colle gambe distese 
e la schiena appoggiata ai sassi, e gli faceva dei cenni col 
capo, scuotendo la barbona in aria. - Eh! bella giustizia 
che certuni abbiano a rompersi la schiena contro i sassi, 
e degli altri stiano colla pancia al sole, a fumar la pipa, 
mentre gli uomini dovrebbero essere tutti fratelli, l'ha 
detto G esù, il più gran rivoluzionario che ci sia stato, e i 
suoi preti al giorno d'oggi fanno i birri e le spie! N on lo 
sapevano che l'affare di don M ichele colla Santuzza 
l'aveva scoperto don G iammaria, nella confessione? 

- Altro che don M ichele! La Santuzza ci ha massaro 
Filippo; e don M ichele ronza sempre per la via del N e- 
ro, senza nessuna paura di comare Zuppidda e della sua 
conocchia! Lui ci ha la pistola. 

- Tutte e due vi dico! Coteste che si confessano ogni 
domenica hanno il sacco grande da metterci i peccati; 
per questo la Santuzza porta la medaglia sul petto! per 
coprire le porcherie che ci stan sotto. 

- Don M ichele perde il tempo colla Zuppidda; il se¬ 
gretario ha detto che vuol farla cascare coi suoi piedi co¬ 
me una pera matura. 

- M a sì ! I ntanto don M ichele si diverte colla Barbara, 
e con le altre che stanno nella via. - Lo so io - eammic- 


Letteratura italiana Einaudi 204 



G iovanni Verga -1 M alavoglia 


cava di soppiatto a ‘N toni. - N on ha niente da fare, e 
ogni giorno ha i suoi quattro tari di soldo. 

- Quello che dico sempre! ripeteva lo speziale tiran¬ 
dosi la barba. - Tutto il sistema è così; pagar degli sfac¬ 
cendati per non far niente, e farci le corna, a noi che li 
paghiamo! ecco che cos'è. Della gente che ha quattro 
tari al giorno per stare a passeggiare sotto le finestre del¬ 
la Zuppidda; e don G iammaria che si pappa la lira al 
giorno per confessare la Santuzza, e sentire le porcherie 
che gli racconta; e don Silvestro che... so io! e mastro 
Cirino che è pagato per romperci gli stivali colle sue 
campane, ma i lumi poi non li accende, e si mette in ta¬ 
sca l'olio, che lì, al municipio poi, ci son altre porcherie! 
in fede mia! E volevano far casa nuova di tutti nella ba¬ 
racca, ma poi si sono intesi un'altra volta, don Silvestro e 
gli altri, e non ne hanno parlato più... Tale e quale come 
quegli altri ladri del parlamento, che chiacchierano e 
chiacchierano fra di loro; ma ne sapete niente di quel 
che dicono? Fanno la schiuma alla bocca, e sembra che 
vogliano prendersi pei capelli di momento in momento, 
ma poi ridono sotto il naso dei minchioni che ci credo¬ 
no. Tutte vesciche pel popolo che paga i ladri e i ruffia¬ 
ni, e gli sbirri come don M ichele. 

- Che bella cosa, disse 'N toni, quattro tari al giorno 
per andare a passeggiare di qua e di là. lo vorrei essere 
guardia doganale. 

- Ecco! ecco! esclamò don Franco cogli occhi che gli 
schizzavano dalla testa. - Vedete la conseguenza del si¬ 
stema! La conseguenza è che tutti diventano canaglia. 
N on vi offendete, compare 'N toni. «II pesce puzza dalla 
testa». Anch'io sarei come voi, se non avessi studiato, e 
non avessi quel mestiere da guadagnarmi il pane. 

I nfatti dicevano che era un bel mestiere quello che gli 
aveva insegnato suo padre allo speziale, di pestare nel 
mortaio, e di far denari coll'acqua sporca; mentre c'era 
gente che doveva cuocersi le corna al sole, e cavarsi gli 


Letteratura italiana Einaudi 205 



G iovanni Verga -1 M al avoglia 


occhi colle maglie delle reti, e prendersi il granchio alle 
gambe e alla schiena per guadagnarsi dieci soldi; e così 
lasciarono le reti e le chiacchiere, e se ne tornarono 
all'osteria sputacchiando per la strada. 


- Letteratura italiana Einaudi 206 



G iovanni Verga -1 M alavoglia 


CAPITOLO 13 


Padron 'N toni, come il nipote gli arrivava a casa ub¬ 
briaco, la sera, faceva di tutto per mandarlo a letto senza 
che gli altri se ne avvedessero, perché questo non c'era 
mai stato nei M alavoglia, e gli venivano le lagrime agli 
occhi. La notte, quando si alzava e chiamava A lessi per 
andare al mare, lasciava dormire l'altro; tanto, non sa¬ 
rebbe stato buono a nulla. 'N toni da prima se ne vergo¬ 
gnava, e andava ad aspettarli sulla riva appena tornava¬ 
no, colla testa bassa. M a a poco a poco ci fece il callo, e 
diceva fra di sé: - Così domani faremo ancora domenica! 

Il povero vecchio cercò tutti i mezzi di toccargli il 
cuore, e di nascosto gli fece persino esorcizzare la cami¬ 
cia da don G iammaria, e spese tre tari. - Vedi! gli dice¬ 
va, questo non c'è mai stato nei M alavoglia! Se tu prendi 
la mala strada di Rocco Spatu, tuo fratello e le tue sorel¬ 
le ti verranno dietro. «U na mela fradicia guasta tutte le 
altre», e quei soldi che abbiamo messo insieme con tan¬ 
to stento se ne anderanno in fumo. «Per un pescatore si 
perde la barca», e allora che faremo? 

'N toni restava a capo chino, o brontolava fra i denti; 
ma l'indomani tornava da capo, e una volta glielo disse: 
- Che volete? almeno quando non sono più in sensi non 
penso alla mia disgrazia. 

- C he disgrazia! Tu hai la salute, sei giovane, sai il tuo 
mestiere, cheti manca? lo cheson vecchio, e tuo fratello 
che è ancora un ragazzo, ci siamo tirati su dal fosso. 0 ra 
se tu volessi aiutarci, torneremo ad essere quelli che era¬ 
vamo, se non più col cuore contento, perché quelli che 
sono morti non tornano più, almeno senza altre angu¬ 
stie; e tutti uniti, come devono stare le dita della mano, e 
col pane in casa. Se io chiudo gli occhi come resterete 
voi altri? Adesso, vedi, mi tocca d'aver paura ogni volta 
che c'imbarchiamo per andar lontano. E son vecchio!... 


Letteratura italiana Einaudi 207 



G iovanni Verga -1 M al avoglia 


Quando il nonno riesciva a toccargli il cuore, 'N toni 
si metteva a piangere. I fratelli, che sapevano tutto, si 
rincantucciavano, appena lo sentivano venire, come ei 
fosse un estraneo, o quasi avessero paura di lui; e il non¬ 
no, col rosario in mano, borbottava: - 0 anima benedet¬ 
ta di Bastianazzo! 0 anima di mia nuora M aruzza! fate¬ 
lo voi il miracolo! - Come M ena lo vedeva arrivare colla 
faccia pallida e gli occhi lustri, gli diceva: - Entra da 
questa parte, che ci è il nonno! - E lo faceva entrare dal¬ 
la porticina della cucina; poi si metteva a piangere cheta 
cheta accanto al focolare; tanto che 'N toni disse alla fi¬ 
ne: -Non voglio andarci più all'osteria, neanche se 
m'ammazzano! E tornò a lavorare di buonavoglia come 
prima; anzi, si alzava prima degli altri, e andava ad 
aspettare il nonno alla marina, che ci volevano due ore a 
far giorno, i Tre Re erano ancora alti sul campanile del 
villaggio, e i grilli si udivano trillare nelle chiuse come se 
fossero lì accanto. 11 nonno non ci capiva più nella cami¬ 
cia dalla contentezza; andava chiacchierando con lui on¬ 
de provargli come gli volesse bene, e fra di sé diceva: - 
Son l'anime sante di sua madre e di suo padre che han¬ 
no fatto il miracolo. 

Il miracolo durò tutta la settimana, e la domenica 
'N toni non volle nemmeno andare in piazza, per non ve¬ 
dere l'osteria da lontano e gli amici che lo chiamavano. 
M a si rompeva le mascelle a sbadigliare tutto quel gior¬ 
no in cui non aveva nulla da fare, e non finiva più. 0 ra¬ 
mai non era un ragazzo per passare il tempo ad andare 
per le ginestre nella sciara, cantando come suo fratello 
A lessi e la N unziata, o a spazzar la casa come M ena, e 
nemmeno un vecchio come il nonno per divertirsi ad ac¬ 
comodare i barilotti sfondati, e le nasse sfasciate. Egli 
restò seduto accanto alla porta, nella strada del Nero, 
che non ci passava nemmeno una gallina, e sentiva le vo¬ 
ci e le risate all'osteria. Tanto che andò a dormire per 
non sapere che fare, e il lunedì tornò a fare il muso lun- 


Letteratura italiana Einaudi 208 



G iovanni Verga -1 M alavoglia 


go. 11 nonno gli diceva: - Per te sarebbe meglio che non 
venisse la domenica: perché il giorno dopo sei come se 
fossi malato. Ecco quello che era meglio per lui, che non 
venisse mai la domenica! e gli cascava il cuore per terra 
a pensare che tutti i giorni fossero dei lunedì. Sicché, 
quando tornava dal mare, la sera, non aveva voglia nem¬ 
meno d'andare a dormire, e si sfogava a scorazzare di 
qua e di là colla sua disgrazia, tanto che infine venne a 
capitare di nuovo all'osteria. 

Prima, allorché tornava a casa malfermo sulle gambe, 
si ficcava dentro mogio mogio, facendosi piccino e bal¬ 
bettando delle scuse, o almeno non fiatava. M a ora alza¬ 
va la voce, litigava colla sorella se l'aspettava sull'uscio, 
colla faccia pallida e gli occhi gonfi, e se gli diceva sotto¬ 
voce d'entrare dalla cucina che in casa c'era il nonno. - 
A me non me ne importa! rispondeva. Il giorno dopo si 
levava stravolto e di cattivo umore: e cominciava a grida¬ 
re e bestemmiare dalla mattina alla sera. 

U na volta successe una brutta scena. 11 nonno, non 
sapendo più che fare per toccargli il cuore, l'aveva tirato 
nell'angolo della cameruccia, ad usci chiusi, perché non 
udissero i vicini, e gli diceva piangendo come un ragaz¬ 
zo, il povero vecchio: - Oh 'N toni ! non ti rammenti che 
qui c'è morta tua madre? Perché vuoi darle questo dolo¬ 
re a tua madre, di vederti fare la riescita di Rocco Spatu? 
N on lo vedi come stenta e si affatica la povera cugina 
Anna per quell'ubbriacone di suo figlio? e come piange 
alle volte, allorché non ha pane da dare agli altri suoi fi¬ 
gliuoli, e non le basta il cuore di ridere? «Chi va col lupo 
allupa» e «chi pratica con zoppi all'anno zoppica». N on 
ti rammenti quella notte del colèra che eravamo qui tut¬ 
ti davanti a quel lettuccio, ed ella ti raccomandava M ena 
e i ragazzi? - 'N toni piangeva come un vitello slattato, e 
diceva che voleva morire anche lui: ma poi adagio ada¬ 
gio tornava all'osteria, e la notte, invece di venire a casa, 
andava per la via, fermandosi dietro gli usci, colle spalle 


Letteratura italiana Einaudi 209 



G iovanni Verga -1 M al avoglia 


appoggiate al muro, stanco morto, insieme a Rocco Spa- 
tu e a Cinghialenta; e si metteva a cantare con loro, per 
scacciare la malinconia. 

Infine il povero padron 'Ntoni non osava più mo¬ 
strarsi per le strade dalla vergogna. 11 nipote invece, per 
evitare le prediche, veniva a casa colla faccia scura; così 
non gli rompevano la devozione con le solite prediche. 
G ià le prediche se le faceva da se stesso, a voce bassa, ed 
era tutta colpa della sua disgrazia che l'aveva fatto na¬ 
scere in quello stato. 

E andava a sfogarsi collo speziale e con altri di quelli 
che avevano un po' di tempo per chiacchierare dell'in¬ 
giustizia sacrosanta che ci è a questo mondo in ogni co¬ 
sa; che se uno va dalla Santuzza, per dimenticare i suoi 
guai, si chiama ubbriacone; mentre tanti altri che si ub- 
briacano a casa di vino buono non hanno guai per la te¬ 
sta, né nessuno che li rimproveri o faccia loro la predica 
di andare a lavorare, giacché non hanno nulla da fare, e 
son ricchi per due; eppure tutti siamo figli di Dio allo 
stesso modo, e ognuno dovrebbe avere la sua parte 
egualmente. - Quel ragazzo lì ha del talento! diceva lo 
speziale a don Silvestro, e a padron Cipolla, e a chi vole¬ 
va sentirlo. - Vede le cose all’ingrosso, così alla carlona, 
ma il sugo c'è; non è colpa sua se non sa esprimersi me¬ 
glio; è colpa del governo che lo lascia nell'ignoranza. 

Per istruirlo gli portava il Secolo e la Gazzetta di Cata¬ 
nia. Però 'N toni si seccava a leggere; prima di tutto per¬ 
ché era una fatica, e quand'era soldato gli avevano inse¬ 
gnato a leggere per forza; ma adesso era libero di fare 
quello che gli pareva e piaceva, e aveva un po' dimenti¬ 
cato come si cacciano insieme le parole nello scritto. Poi 
tutte quelle chiacchiere stampate non gli mettevano un 
soldo in tasca. Che gliene importava a lui? Don Franco 
glielo spiegava lui perché avrebbe dovuto importarglie¬ 
ne; e quando passava don M ichele per la piazza, glielo 
indicava colla barbona, ammiccando, e gli spifferava 


Letteratura italiana Einaudi 210 



G iovanni Verga -1 M alavoglia 


sottovoce che passava per donna Rosolina anche quello, 
ora che aveva sentito come donna Rosolina avesse dei 
denari, e li dava alla gente per farsi sposare. 

- Bisogna cominciare dal levarci dai piedi tutti costo¬ 
ro col berretto gallonato. Bisogna far la rivoluzione. Ec¬ 
co quello che bisogna fare! 

- E voi cosa mi date per fare la rivoluzione? 

Don Franco allora si stringeva nelle spalle, e se ne an¬ 
dava indispettito a pestare l'acqua sporca nel mortaio; 
giacché con gente siffatta era proprio pestar l'acqua nel 
mortaio, diceva. E Piedipapera, appena 'N toni voltava 
le spalle, soggiungeva sottovoce: 

- Se volesse ammazzare don M ichele, dovrebbe am¬ 
mazzarlo per qualche altra cosa; che gli vuol rubare la 
sorella: ma 'N toni è peggio d'un maiale, tanto che si fa 
mantenere dalla Santuzza. Piedipapera se lo sentiva sul¬ 
lo stomaco don M ichele, dacché guardava cogli occhi 
torvi lui e Rocco Spatu e Cinghialenta quando li incon¬ 
trava; perciò voleva levarselo davanti. 

Q uelle povere M alavoglia erano arrivate al punto che 
andavano per le bocche di tutti, per colpa del fratello, 
tanto i M alavoglia erano caduti in bassa fortuna. 0 ra 
tutto il paese sapeva che don M ichele passava e ripassa¬ 
va per la strada del N ero, onde far dispetto al la Zuppid- 
da, la quale stava a guardia di sua figlia colla conocchia 
in mano. I ntanto don M ichele per non perdere i suoi 
passi, aveva gettato gli occhi su di Lia, la quale si era fat¬ 
ta una bella ragazza anche lei, e non aveva nessuno che 
le stesse a guardia, tranne la sorella che si faceva rossa 
per lei, e le diceva: - Rientriamo in casa, L ia. Sulla porta 
non ci stiamo bene ora che siamo orfane. 

M a la Lia era vanerella peggio di suo fratello 'N toni, e 
le piaceva starsene sulla porta a far vedere il fazzoletto 
colle rose, che ognuno le diceva: - Come siete bella con 
quel fazzoletto, comare L ia! e don M ichele se la mangia¬ 
va cogli occhi. 


Letteratura italiana Einaudi 



G iovanni Verga -1 M al avoglia 


La povera M ena, mentre stava là sulla porta, ad aspet¬ 
tare il fratello che tornava a casa ubbriaco, si sentiva co¬ 
sì stanca ed avvilita che le cascavano le braccia quando 
voleva tirare in casa la sorella, perché passava don M i- 
chele, e Lia le rispondeva: - H ai paura che mi mangi? 
G ià, nessuno ne vuole di noi altri, ora che non abbiamo 
più niente. N on lo vedi come è andato a finire mio fra¬ 
tello, che non lo vogliono nemmeno i cani ! 

- Se'N toni avesse fegato, andava dicendo P iedipape¬ 
ra, se lo leverebbe dinanzi quel don M ichele. 

'N toni invece voleva levarsi dinanzi don M ichele per 
un'altra cosa. La Santuzza, dopo che l'aveva rotta con 
don M ichele, aveva preso a ben volere 'N toni, per quel 
modo di portare il berretto sull'orecchio, e di dondolare 
le spalle camminando che aveva preso da soldato; e gli 
metteva in serbo sotto il banco tutti i piatti coi resti che 
lasciavano gli avventori; e un po' di qua e un po' di là gli 
riempiva anche il bicchiere. In tal modo lo manteneva 
per l'osteria grasso e unto come il cane del macellaio. Al 
bisogno poi 'N toni si disobbligava facendo a pugni con 
quegli avventori della malannata, che cercano il pelo 
nell'uovo all'ora del conto, e gridano e bestemmiano 
prima di pagare. Cogli amici della taverna invece era al¬ 
legro e chiacchierone, e teneva d'occhio anche il banco, 
allorché la Santuzza andava a confessarsi. Sicché, tutti 
colà gli volevano bene come se fosse a casa sua; tranne 
lo zio Santoro il quale lo guardava di mal'occhio, e bor¬ 
bottava, fra un'avemaria e l'altra, contro di lui, che vive¬ 
va alle spalle di sua figlia, come un canonico; la Santuzza 
rispondeva che era la padrona, se voleva far vivere alle 
sue spalle 'N toni M alavoglia, grasso come un canonico; 
segno che ci aveva il suo piacere, e non aveva più biso¬ 
gno di nessuno. 

- Sì! sì! brontolava lo zio Santoro, quando poteva 
chiapparla un momento a quattr'occhi. Di don M ichele 
ne hai sempre bisogno. M assaro Filippo m'ha detto die- 


Letteratura italiana Einaudi 



G iovanni Verga -1 M alavoglia 


ci volte che è tempo di finirla, che il vino nuovo non può 
tenerlo più nella cantina, e bisognerebbe farlo entrare in 
paese di contrabbando. 

- M assaro Filippo pensa al suo interesse. M a io, vede¬ 
te, dovessi pagare il dazio due volte, e il contrabbando, 
don M ichele non lo voglio più, no e poi no! 

E Ila non voleva perdonare a don M ichele quella par¬ 
taccia che gli aveva fatta colla Zuppidda, dopo tanto 
tempo ch'era stato trattato come un canonico nell'oste¬ 
ria, per l'amore dei suoi galloni; e 'N toni M alavoglia, 
senza galloni, valeva dieci volte don M ichele; a lui, quel¬ 
lo che gli dava glielo dava di tutto cuore. 'N toni si gua¬ 
dagnava il pane in tal modo, e quando il nonno gli rim¬ 
proverava il suo far nulla, e la sorella lo guardava 
tristamente, cogli occhi fissi, rispondeva: - Forse che vi 
costo qualche cosa? Dei denari della casa non ne spen¬ 
do, e il mio pane me lo guadagno da me. - M eglio sareb¬ 
be che tu morissi di fame, gli diceva il nonno, e che aves¬ 
simo a morire tutti oggi stesso! - I nfine nessuno parlava 
più, seduti dov'erano, e voltandosi le spalle. Padron 
'N toni era ridotto a non aprir bocca, per non litigare col 
nipote; e 'N toni poi, quand'era stanco della predica, 
piantava lì tutti della paranza, a piagnucolare, e se ne an¬ 
dava a trovar Rocco o compare Vanni, coi quali si stava 
allegri e se ne trovava sempre una nuova da inventare. 

U na volta inventarono di fare la serenata allo zio Cro¬ 
cifisso, la notte in cui s'era maritato colla Vespa, e con¬ 
dussero sotto le finestre di lui tutti coloro cui lo zio Cro¬ 
cifisso non voleva prestare più un soldo, coi cocci, e le 
pentole fesse, i campanacci del beccaio e gli zufoli di 
canna, a fare il baccano e un casa del diavolo sino a mez¬ 
zanotte, talché la Vespa l'indomani s'alzò più verde del 
solito, e se la prese con quella canaglia della Santuzza, 
nella taverna della quale s'era macchinata tutta quella 
birbonata, per gelosia che lei se l'era trovato il marito, 
onde stare in grazia di D io, mentre le altre erano sempre 


Letteratura italiana Einaudi 213 



G iovanni Verga -1 M al avoglia 


nel peccato mortale, e facevano mille porcherie, sotto 
l'abitino della M adonna. 

La gente gli rideva sul muso allo zio Crocifisso, come 
lo vide sposo sulla piazza, vestito di nuovo, e giallo come 
un morto, dalla paura che gli aveva fatto la Vespa con 
quel vestito nuovo che costava denari. La Vespa era 
sempre a spendere e spandere, che se l'avessero lasciata 
fare avrebbe vuotato il sacco in una settimana; e diceva 
che la padrona adesso era lei, tanto che tutti i giorni 
c'era il diavolo dallo zio Crocifisso. Sua moglie gli pian¬ 
tava le unghie sulla faccia, e gli gridava che voleva aver 
le chiavi lei, e non voleva star sempre a desiderare un 
pezzo di pane e un fazzoletto nuovo peggio di prima; 
perché se avesse saputo quel che le doveva venire dal 
matrimonio, con quel bel marito che le era toccato, si sa¬ 
rebbe tenuta la chiusa e la medaglia di Figlia di M aria, 
piuttosto; già, tanto e tanto avrebbe potuto portarla an¬ 
cora, la medaglia di Figlia di M aria! E lui strillava che 
era rovinato; che non era più padrone del fatto suo; che 
v'era tuttora il colèra in casa, e volevano farlo morire di 
crepacuore prima del tempo, per scialacquarsi allegra¬ 
mente la roba che egli aveva stentato tanto a raggranella¬ 
re! Lui pure, se avesse saputo tutto questo, avrebbe 
mandato al diavolo la chiusa e la moglie; che già lui di 
moglie non ne aveva bisogno, e l'avevano preso per il 
collo, facendogli credere che la V espa avesse acchiappa¬ 
to Brasi Cipolla, e stesse per scappargli insieme alla 
chiusa, maledetta chiusa! 

G iusto in quel punto si seppe che Brasi Cipolla s'era 
lasciato rubare dalla M angiacarrubbe, come un bietolo¬ 
ne, e padron Fortunato li andava cercando per la sciara, 
e pel vallone, e sotto il ponte, colla schiuma alla bocca, 
giurando e spergiurando che se li trovava voleva dar lo¬ 
ro tante di quelle pedate, e farsi venire le orecchie di suo 
figlio nelle mani. Lo zio Crocifisso a quel discorso si cac¬ 
ciava le mani nei capelli anche lui, e diceva che la Zup- 


Letteratura italiana Einaudi 214 



G iovanni Verga -1 M alavoglia 


pidda l'aveva rovinato a non rapire Brasi una settimana 
prima. - Questa è stata la volontà di Dio! andava dicen¬ 
do picchiandosi il petto; la volontà di D io è stata che io 
m'avessi a pigliar la Vespa per castigo dei miei peccati! - 
E dei peccati doveva avercene grossi assai, perché la Ve- 
spa gli avvelenava il pane in bocca, e gli faceva soffrire le 
pene del purgatorio, notte e giorno. Per giunta poi si 
vantava di essergli fedele, che non avrebbe guardato in 
faccia un cristiano, fosse giovane e bello come 'N toni 
M alavoglia o Vanni Pizzuto, per tutto l'oro del mondo; 
mentre gli uomini le ronzavano sempre attorno a tentar¬ 
la come ci avesse il miele nelle gonnelle. - Se fosse vero 
andrei a chiamarglielo io stesso colui! borbottava lo zio 
Crocifisso; - purché me la levasse davanti! E diceva pu¬ 
re che avrebbe pagato qualche cosa a Vanni Pizzuto o a 
'N toni M alavoglia perché gli facessero le corna, giacché 
'N toni faceva quel mestiere. - Allora potrei mandarla 
via quella strega che mi son cacciata in casa! 

M a 'N toni il mestiere lo faceva dove era grasso, e ci 
mangiava e beveva, che era un piacere a vederlo. Ora 
portava la testa alta, e se la rideva se il nonno gli diceva 
qualche parola a bassa voce; adesso era il nonno che si 
faceva piccino, quasi il torto fosse suo. 'N toni diceva che 
se non lo volevano in casa sapeva dove andare a dormi¬ 
re, nella stalla della Santuzza; e già non spendevano nul¬ 
la a casa sua per dargli da mangiare. Padron 'N toni, e 
A lessi, e M ena, tutto quello che buscavano colla pesca, 
col telaio, al lavatoio, e con tutti gli altri mestieri, pote¬ 
vano metterlo da parte, per quella famosa barca di san 
Pietro, colla quale si guadagnava di rompersi le braccia 
tutti i giorni per un rotolo di pesce, o per la casa del ne¬ 
spolo, nella quale si sarebbe andati a crepare allegra¬ 
mente di fame! tanto lui un soldo non l'avrebbe voluto; 
povero diavolo per povero diavolo, preferiva godersi un 
po' di riposo, finché era giovane, e non abbaiava la notte 
come il nonno. 11 sole c'era lì per tutti, e l'ombra degli 
ulivi per mettersi al fresco, e la piazza per passeggiare, e 


Letteratura italiana Einaudi 215 



G iovanni Verga -1 M al avoglia 


gli scalini della chiesa per stare a chiacchierare, e lo stra¬ 
done per veder passare la gente e sentir le notizie, e 
l'osteria per mangiare e bere cogli amici. Poi quando gli 
sbadigli vi rompevano le mascelle, si giocava alla mora, 
o a briscola; e quando infine si aveva sonno, ci era lì la 
chiusa dove pascevano i montoni di compare N aso, per 
sdraiarsi a dormire il giorno, o la stalla di comare suor 
M ariangela quand'era notte. 

- Che non ti vergogni di fare questa vita? gli disse al¬ 
fine il nonno, il quale era venuto apposta a cercarlo colla 
testa bassa e tutto curvo; e piangeva come un fanciullo 
nel dir così, tirandolo per la manica dietro la stalla della 
Santuzza, perché nessuno li vedesse. - E alla tua casa 
non ci pensi? e ai tuoi fratelli non ci pensi? Oh, se fosse¬ 
ro qui tuo padree la Longa! 'N toni ! 'N toni !... 

- M a voi altri ve la passate forse meglio di me a lavo¬ 
rare, e ad affannarvi per nulla? È la nostra mala sorte in¬ 
fame! ecco cos'è! Vedete come siete ridotto, che sem¬ 
brate un arco di violino, e sino a vecchio avete fatto 
sempre la stessa vita! 0 ra che ne avete? V oi altri non co¬ 
noscete il mondo, e siete come i gattini cogli occhi chiu¬ 
si. E il pesce che pescate ve lo mangiate voi? Sapete per 
chi lavorate, dal lunedì al sabato, e vi siete ridotto a quel 
modo che non vi vorrebbero neanche all'ospedale? per 
quelli che non fanno nulla, e che hanno denari a palate 
lavorate! 

- Matu non nehai denari, né io ne ho! Non neabbia- 
mo avuti mai, e ci siamo guadagnato il pane come vuol 
Dio; è per questo che bisogna darsi le mani attorno, a 
guadagnarli, se no si muore di fame. 

- Come vuole il diavolo, volete dire! Che è tutta ope¬ 
ra di Satanasso la nostra disgrazia! 0 ra sapete quel che 
ci aspetta, quando non potrete più darvele attorno le 
mani, perché i reumatismi le avranno ridotte come una 
radica di vite? V i aspetta il vallone sotto il ponte per an¬ 
dare a creparvi. 

- No! no! esclamò il vecchio tutto giulivo, e gettan- 


- Letteratura italiana Einaudi 216 



G iovanni Verga -1 M alavoglia 


dogli al collo le braccia rattratte come radiche di vite. I 
denari per la casa ci son già, e se tu ci aiuti... 

- Ah! la casa del nespolo! Credete che sia il più bel 
palazzo del mondo, voi che non avete visto altro? 

- Lo so che non è il più bel palazzo del mondo. M a 
non dovresti dirlo tu che ci sei nato, tanto più che tua 
madre non ci è morta. 

- N emmeno mio padre non ci è morto. 11 nostro me¬ 
stiere è di lasciare la pelle laggiù, in bocca ai pescicani. 
A Imeno, finché non ce la lascio, voglio godermi quel po' 
di bene che posso trovare, giacché è inutile logorarmi la 
pelle per niente! E poi? quando avrete la casa? e quan¬ 
do avrete la barca? E poi? e la dote di M ena? e la dote di 
Lia?... Ah! sangue di G iuda ladro! che malasorte è la 
nostra! 

11 vecchio se ne andò desolato, scuotendo il capo, col 
dorso curvo, ché le parole amare del nipote l'avevano 
schiacciato peggio di un pezzo di scoglio piombatogli 
sulla schiena. Adesso non aveva più coraggio per nulla, 
gli cascavano le braccia, e aveva voglia di piangere. N on 
poteva pensare ad altro, se non che Bastianazzo e Luca 
non ci avevano mai avuto pel capo quelle cose che ci 
aveva 'N toni, e avevano sempre fatto senza lamentarsi 
quello che dovevano fare; e mulinava pure che era inuti¬ 
le pensare alla dote di M ena, e di Lia, giacché non ci sa¬ 
rebbero arrivati mai. 

La povera M ena pareva che lo sapesse anche lei, tanto 
era avvilita. Le vicine ora tiravano di lungo dinanzi alla 
porta dei M alavoglia, come durasse il colèra, e la lascia¬ 
vano sola, accanto alla sorella col fazzoletto colle rose, o 
insieme alla N unziata, e alla cugina Anna, quando esse 
facevano la carità di venire a cianciare un po'; giacché la 
cugina Anna ci aveva anche lei, poveretta, quell'ubbria- 
cone di Rocco, e oramai tutti lo sapevano; e la N unziata 
era troppo piccola quando quel bel mobile di suo padre 
l'aveva piantata per andarsene a cercare fortuna altrove. 


Letteratura italiana Einaudi 217 



G iovanni Verga -1 M al avoglia 


Le poverette s'intendevano fra di loro appunto per que¬ 
sto, quando discorrevano a bassa voce, col capo chino, e 
le mani sotto il grembiule, ed anche quando tacevano, 
senza guardarsi in viso, pensando ognuno ai casi suoi. - 
Quando si è ridotti allo stato in cui siamo, diceva Lia 
che parlava come una donna fatta, bisogna aiutarsi da 
sé, e che ognuno pensi ai suoi interessi. 

Don M ichele di tanto in tanto si fermava a salutarle o 
a dir qualche barzelletta; tanto che le donne si erano ad¬ 
domesticate col berretto gallonato, e non ne avevano 
più paura: anzi la Lia s'era lasciata andare a dire anche 
lei le barzellette, e ci rideva sopra; né la M ena osava sgri¬ 
darla, o andarsene in cucina e lasciarla sola, ora che non 
aveva più la madre; e restava lì anche lei accasciata su di 
sé stessa, guardando di qua e di là della strada con gli 
occhi stanchi. 0 ramai come si vedeva che i vicini li ave¬ 
vano abbandonati, le si gonfiava il cuore di riconoscenza 
ogni volta che don M ichele con tutto il suo berretto gal¬ 
lonato non sdegnava di fermarsi sulla porta dei M alavo- 
glia a far quattro chiacchiere. E se don M ichele trovava 
la Lia sola, la guardava negli occhi, tirandosi i mustac¬ 
chi, col berretto gallonato messo alla sgherra, e le dice¬ 
va: - Che bella ragazza che siete, comare M alavoglia. 

N essuno le aveva detto questo; perciò ella si faceva 
rossa come un pomodoro. 

- Come va che non vi siete maritata ancora? le diceva 
anche don M ichele. 

E Ila si stringeva nelle spalle, e rispondeva che non lo 
sapeva. 

- Voi dovreste avere la veste di lana e seta, e gli orec¬ 
chini lunghi; ché allora, in parola d'onore, gli fareste te¬ 
nere il candeliere a molte signore della città. 

- La veste di lana e seta non fa per me, don M ichele! 
rispondeva Lia. 

- 0 perché? La Zuppidda non l'ha? e la M angiacar- 
rubbe, ora che ha acchiappato Brasi di padron Cipolla, 


Letteratura italiana Einaudi 218 



G iovanni Verga -1 M alavoglia 


non l'avrà anche lei? e la Vespa, se la vuole, non se la 
farà come le altre? 

- Loro son ricche, loro! 

- Sorte scellerata! esclamava don M ichele battendo 
col pugno sulla sciabola. Vorrei pigliare un terno al lot¬ 
to, vorrei pigliare, comare L ia! per farvi vedere cosa son 
capace di fare! 

Alle volte don M ichele aggiungeva: - Permettete? - 
colla mano nel berretto, e si metteva a sedere lì vicino 
sui sassi, mentre non aveva da fare. M ena credeva che 
volesse stare lì per comare Barbara, e non gli diceva nul¬ 
la. M a don M ichele alla Lia le giurava che non era per la 
Barbara, e non ci aveva mai pensato, sulla santa parola 
d'onore! Pensava a tutt'altro lui, se non lo sapeva coma¬ 
re Lia!... 

E si fregava il mento, o si stirava i baffi guardandola 
come il basilisco. La ragazza si faceva di mille colori e si 
alzava per andarsene. Però don M ichele la prendeva per 
la mano, e le diceva: - Perché volete farmi quest'offesa, 
comare M alavoglia? Restate lì, che nessuno vi mangia. 

Così, mentre aspettavano gli uomini dal mare, passa¬ 
vano il tempo; ella sulla porta, e don M ichele sui sassi, 
sminuzzando qualche sterpolino per non sapere che fa¬ 
re, e le domandava: - Che ci verreste a stare nella città? 

- Che verrei a farci nella città? 

- Q uello è il posto per voi! Voi non siete fatta per 
star qui, fra questi villani, in parola d'onore! Voi siete 
una roba fine e di prima qualità, e siete fatta per stare in 
una bella casetta, e andare a spasso alla M arina e alla 
Villa, quando c'è la musica, vestita bene, come m'inten¬ 
do io. Con un bel fazzoletto di seta in testa, e la collana 
d'ambra. Q ui par di stare in mezzo ai porci, parola mia 
d'onore! e non vedo l'ora di essere traslocato, che mi 
hanno promesso di richiamarmi alla città coll'anno 
nuovo. 

Lia si metteva a ridere della burla, e scrollava le spal- 


Letteratura italiana Einaudi 219 



G iovanni Verga -1 M al avoglia 


le, che lei non sapeva nemmeno come fossero fatte le 
collane d'ambra e i fazzoletti di seta. U na volta poi don 
M icheletirò fuori in gran mistero un bel fazzoletto gial¬ 
lo e rosso, colla sua brava carta, che l'aveva avuto da un 
contrabbando, e voleva regalarlo a comare L ia. 

-No! no! diceva lei tutta rossa. N on lo piglio se mi 
ammazzate! - E don M ichele insisteva: - Q uesta non me 
l'aspettavo, comare Lia. N on me lo merito, vedete! - E 
dovette avvolgere un'altra volta il fazzoletto nella carta e 
metterselo in tasca. 

D'allora in poi, quando vedeva spuntare il naso di 
don M ichele, Lia correva a ficcarsi in casa, per paura 
che volesse darle il fazzoletto. Don M ichele aveva un bel 
passare e ripassare, e far brontolare la Zuppidda colla 
schiuma alla bocca, e aveva un bell'allungare il collo 
dentro l'uscio dei M alavoglia, che non vedeva più nessu¬ 
no, talché alla fine si decise ad entrare. Le ragazze, come 
se lo videro dinanzi, rimasero a bocca aperta, tremando 
quasi avessero la terzana, e senza saper che fare. - Voi 
non l'avete voluto il fazzoletto di seta, comare Lia, 
diss'egli alla ragazza, la quale s'era fatta rossa come un 
papavero, ma io sono tornato pel bene che voglio a voi 
altri. Che cosa fa vostro fratello 'N toni? 

A nche M ena si faceva rossa, quando le domandavano 
che cosa facesse suo fratello 'N toni, perché non faceva 
nulla. E don M ichele continuò: -Ho paura che vi dia 
qualche dispiacere, a tutti voi altri, vostro fratello 'N to¬ 
ni, lo vi sono amico e chiudo gli occhi; ma quando verrà 
qui un altro brigadiere in vece mia, vorrà sapere che co¬ 
sa va a fare vostro fratello con Cinghialenta, la sera, ver¬ 
so il Rotolo, e con quell'altro buon arnese di Rocco Spa- 
tu, quando vanno a passeggiare nella sciara, come se 
avessero delle scarpe da buttar via. Aprite bene gli occhi 
anche voi a quel che vi dico ora, comare M ena; e ditegli 
pure che non bazzichi tanto con quell'imbroglione di 
Piedipapera, nella bottega di Pizzuto, che si sa tutto, e 


Letteratura italiana Einaudi 220 



G iovanni Verga -1 M alavoglia 


nei guai poi ci resterà lui. G li altri sono volpi vecchie, e 
sarebbe bene che vostro nonno non lo facesse andare a 
passeggiare nella sciara, perché la sciara non è fatta per 
andarci a passeggiare, e gli scogli del Rotolo ci sentono 
come se avessero le orecchie, ditegli, e vedono anche 
senza cannocchiale le barche che vanno costeggiando 
quatte quatte verso l'imbrunire, come se andassero a pe¬ 
scar pipistrelli. Ditegli questo, comare Mena, e ditegli 
pure che chi gli dà quest'avvertimento è un amico il 
quale vi vuol bene. Quanto a compare Cinghialenta e 
Rocco Spatu, ed anche Vanni Pizzuto, son tenuti d'oc¬ 
chio. Vostro fratello si fida di Piedipapera, e non sa che 
le guardie doganali hanno il tanto per cento sui contrab¬ 
bandi, e per sorprenderli bisogna dar la parte a uno del¬ 
la combriccola e farlo cantare per chiapparla. Di Piedi- 
papera questo solo rammentategli: - Gli disse Gesù 
Cristo a San Giovanni, «degli uomini segnati guàrdate- 
ne!». Lo dice pure il proverbio. 

M ena sbarrava gli occhi, e impallidiva, senza capir be¬ 
ne quel che ascoltava: ma sentiva già la paura che suo 
fratello avesse a fare con quelli del berretto gallonato. 
D on M ichele allora la prese per mano onde farle animo, 
eseguito: 

- Se si sapesse che son venuto a dirvi tutto questo, sa¬ 
rei fritto, lo mi giuoco il mio berretto gallonato, per il 
bene che vi voglio a voi altri M alavoglia. M a non mi pia¬ 
ce che vostro fratello patisca qualche guaio. No! non 
vorrei incontrarlo di notte in qualche brutto posto, 
nemmeno per acchiappare un contrabbando di mille li¬ 
re, parola mia d'onore! 

Le povere ragazze non ebbero più pace, dacché don 
M ichele ebbe messo loro quella pulce nell'orecchio. 
N on chiudevano occhio nella notte, aspettando il fratel¬ 
lo dietro l'uscio sino a tardi, tremando di freddo e di 
paura, mentre egli andava cantando per le strade con 
Rocco Spatu ed altri della combriccola, e alle povere ra- 


Letteratura italiana Einaudi 221 



G iovanni Verga -1 M al avoglia 


gazze pareva sempre di udire delle grida, e delle schiop¬ 
pettate, come quando avevano detto che c'era stata la 
caccia delle quaglie a due piedi. 

- Tu va a dormire, ripeteva M ena alla sorella. Tu sei 
troppo giovane, e certe cose non devi saperle. 

Al nonno non diceva nulla per non dargli quest'altro 
crepacuore; ma a 'N toni, quando lo vedeva un po' cal¬ 
mo, che si metteva a sedere tristamente sulla porta, col 
mento in mano, si faceva coraggio per chiedergli: - Cosa 
vai a fare sempre con Rocco Spatu e Cinghialenta? 
Guardati cheti hanno visto sulla sciara e verso il Rotolo. 
Guardati di Piedipapera. Sai il detto dell'antico che gli 
disse G esù Cristo a San G iovanni: «degli uomini segnati 
guàrdatene!». 

- Chi te l'ha detto? domandava 'N toni saltando su 
come un diavolo. Dimmi chi te l'ha detto? 

- Don M ichele me l'ha detto! rispondeva lei colle la¬ 
crime agli occhi. M 'ha detto di guardarti di Piedipapera, 
che per acchiappare un contrabbando bisogna dar la 
parte ad uno della combriccola. 

- E non ti ha detto altro? 

-No, non mi ha detto altro. 

'N toni allora giurava che non era vero niente, e non lo 
dicesse al nonno. Poi si levava di là frettoloso, e se ne 
andava all'osteria, a smaltire l'uggia, e se incontrava 
quelli del berretto gallonato, faceva il giro lungo per non 
vederli neanche nel battesimo. G ià don M ichele non sa¬ 
peva nulla, e parlava a casaccio, onde fargli paura, per la 
bizza che ci aveva contro di lui dopo l'affare della San¬ 
tuzza, la quale l'aveva messo fuori della porta come un 
cane rognoso. Alla fin fine egli non aveva paura di don 
M ichele e dei suoi galloni, che era ben pagato per suc¬ 
chiare il sangue del povero. Bella cosa! Don M ichele 
non aveva bisogno di cercare di aiutarsi in qualche ma¬ 
niera, così grasso e pasciuto! e non aveva altro da fare 
che metter le mani addosso a qualche povero diavolo, se 


Letteratura italiana Einaudi 222 



G iovanni Verga -1 M alavoglia 


si industriava a buscarsi come poteva un pezzo di dodici 
tari. E quell’altra prepotenza che per sbarcare la roba di 
fuori regno, bisognava pagare il dazio, come fosse roba 
rubata! e doveva metterci il naso don M ichele coi suoi 
sbirri! Loro erano padroni di mettere le mani su ogni 
cosa, e prendere quello che volevano; magli altri, se cer¬ 
cavano a rischio della pelle di fare come volevano, per 
sbarcare la loro roba, passavano per ladri, e li cacciava¬ 
no peggio dei lupi colle pistole e le carabine. -Ma ruba¬ 
re ai ladri non è stato mai peccato. Lo diceva anche don 
G iammaria nella bottega dello speziale. E don Franco 
approvava col capo e con tutta la barba, sogghignando, 
che quando si faceva la repubblica non se ne vedevano 
più di quelle porcherie. - E di quegli impiegati di Sata¬ 
nasso! - aggiungeva il vicario. A don G iammaria gli 
cuoceva tuttora delle venticinque onze che gli erano 
scappate di casa. 

0 ra donna Rosolina aveva perso anche la testa, colle 
venticinque onze, e correva dietro a don M ichele, per 
farsi mangiare il resto. Come lo vedeva andare nella stra¬ 
da del N ero, credeva ci andasse per veder lei sul terraz¬ 
zino, e stava sempre al terrazzino colla conserva dei po¬ 
midoro, e colle bocce dei peperoni, per far vedere di che 
era capace; poiché non glielo avrebbero levato dalla te¬ 
sta colle tenaglie che don M ichele, colla sua pancia, ora 
che si era levato dal peccato mortale colla Santuzza, non 
cercasse una donna di casa e di giudizio, come intende¬ 
va lei; perciò lo difendeva, se suo fratello diceva corna 
del governo e dei mangiapane, e rispondeva: - D ei man¬ 
giapane come don Silvestro sì! che si mangiano un paese 
senza far nulla; ma i dazii ci vogliono per pagare i solda¬ 
ti, che fanno bella vista colla montura, e senza soldati ci 
mangeremmo come lupi fra di noi. 

- Dei fannulloni pagati per portare il fucile, e non al¬ 
tro! sogghignava lo speziale; come i preti, che prendono 
tre tari per messa. D ite la verità, don G iammaria, che ca¬ 
pitale ci mettete voi nella messa che vi pagano tre tari? 


Letteratura italiana Einaudi 223 



G iovanni Verga -1 M al avoglia 


- E voi che capitale ci mettete in quell'acqua sporca 
che vi fate pagare a sangue d'uomo? rimbeccava il vica¬ 
rio colla schiuma alla bocca. 

Don Franco aveva imparato a ridere come don Silve¬ 
stro, per far dannare l'anima a don G iammaria; e conti¬ 
nuava senza dargli retta, ché aveva sperimentato il mez¬ 
zo migliore per fargli perdere la tramontana: - In 
mezz'ora si guadagnano la loro giornata, e poi sono a 
spasso tutto il giorno; tale e quale come don M ichele il 
quale sembra un uccellacelo perdigiorno, sempre là per 
i piedi, dacché non va più a scaldare le panche della 
Santuzza. 

- Per questo ce l'ha con me, entrava a dire 'N toni; è 
arrabbiato come un cane, e vuol fare il prepotente per¬ 
ché ci ha la sciabola. M a, sangue della M adonna! una 
volta o l'altra voglio dargliela sul muso la sua sciabola, 
per fargli vedere che me ne infischio, io! 

- Bravo! esclamava lo speziale, così va fatto! Bisogna 
che il popolo mostri i denti. M a lontano di qua, che non 
voglio pasticci nella mia spezieria. Al governo non par¬ 
rebbe vero di tirarmi nell'imbroglio pei capelli; ma a me 
non mi piace aver che fare coi giudici e con tutta quella 
canaglia della baracca. 

'N toni M alavoglia levava i pugni al cielo, e giurava e 
sacramentava per Cristo e per la M adonna che voleva fi¬ 
nirla, avesse dovuto andare in galera; già egli non aveva 
niente da perdere. La Santuzza non lo guardava più del¬ 
lo stesso occhio, tante gliene aveva dette quel paneperso 
di suo padre, piagnucolando fra un'avemaria e l'altra, 
dopo che massaro Filippo non mandava più il vino 
all'osteria! Le diceva che gli avventori cominciavano a 
diradare come le mosche a sant'Andrea, dacché non ci 
trovavano più il vino di massaro Filippo, al quale erano 
avvezzi come il bambino alla poppa. Lo zio Santoro 
ogni volta ripeteva alla figliuola: - Che vuoi farne di 
quell'affamato di 'Ntoni Malavoglia? Non vedi cheti 


Letteratura italiana Einaudi 224 



G iovanni Verga -1 M alavoglia 


mangia tutta la roba senza frutto? Tu lo ingrassi meglio 
di un maiale, e poi va a fare il cascamorto colla Vespa e 
colla M angiacarrubbe, ora che sono ricche. - E le diceva 
pure: - Gli avventori se ne vanno perché egli ti sta sem¬ 
pre alla gonnella, e non ti lascia un momento da dirti 
una barzelletta. - 0 ppure: - Così lacero e sudicio è una 
porcheria avercelo per la bettola; che sembra tutta una 
stalla, e la gente ha schifo di beverci nei bicchieri. Don 
M ichele sì che ci stava bene sulla porta, coi galloni nel 
berretto. La gente che paga il vino, vuol berselo in santa 
pace, ed è contenta di vedere uno colla sciabola lì da¬ 
vanti. Poi tutti gli facevano di berretto, e nessuno ti 
avrebbe negato un soldo se te lo doveva, quando era se¬ 
gnato col carbone sul muro. 0 ra che non c'è più lui, 
non viene nemmeno massaro Filippo. L'altra volta è 
passato di qua, ed io volevo farlo entrare; ma ei dice che 
è inutile venirci, giacché il mosto non può farlo passare 
più di contrabbando, ora che sei in collera con don M i- 
chele. Una cosa che non è buona né per l'anima, né pel 
corpo. La gente comincia perfino a mormorare che a 
'Ntoni gli fai la carità pelosa, giacché massaro Filippo 
non ci viene più, e vedrai come andrà a finire! Vedrai 
che arriverà all'orecchio del vicario, e ti leveranno la me¬ 
daglia di Figlia di M aria. 

La Santuzza teneva duro ancora, perché in casa sua 
voleva esser sempre la padrona; ma cominciava ad apri¬ 
re gli occhi anche lei, giacché tutto quello che le diceva 
suo padre era il santo evangelo, e non trattava più 'N to¬ 
ni come prima. Se c'era un rimasuglio da riporre in ser¬ 
bo nel piatto, non lo dava più a lui, e gli metteva dell'ac¬ 
qua sporca nei fondi di bicchiere; sicché 'N toni alla fine 
cominciò a fare il viso lungo, e la Santuzza gli rispose 
che i fannulloni non le piacevano, e lei e suo padre se lo 
guadagnavano il pane, così pure avrebbe dovuto far lui, 
e aiutare un po' nella casa, a spaccar legna o a soffiare 
nel fuoco, invece di starsene come un lazzarone a vocia- 


Letteratura italiana Einaudi 225 



G iovanni Verga -1 M al avoglia 


re e dormire colla testa fra le braccia, o a sputacchiare 
per terra dappertutto, che faceva un mare e non si sape¬ 
va più dove mettere i piedi. 'N toni un po' andò a spac¬ 
car legna, brontolando, o a soffiare nel fuoco, per fare 
meno fatica. M a gli era duro lavorare tutto il giorno co¬ 
me un cane, peggio di quello che faceva un tempo a casa 
sua, per vedersi trattare peggio di un cane a sgarbi e pa¬ 
rolacce, in grazia di quei piatti sporchi che gli davano da 
leccare. U na volta finalmente, mentre la Santuzza torna¬ 
va dal confessarsi col rosario in mano, le fece una scena¬ 
ta, lagnandosi che questo avveniva perché don M ichele 
era tornato a gironzolare davanti l'osteria, che l'aspetta¬ 
va anche sulla piazza, quando andava a confessarsi, e lo 
zio Santoro gli gridava dietro per salutarlo, quando sen¬ 
tiva la sua voce, e andava a cercarlo fin nella bottega di 
Pizzuto, tastando i muri col bastone per trovar la strada. 
La Santuzza allora cominciò a fare il diavolo, e rispon¬ 
dergli che era venuto apposta per farle fare peccati, 
mentre aveva l'ostia in bocca, e farle perdere la comu¬ 
nione. - Se non vi piace andatevene! gli diceva, lo non 
voglio dannarmi l'anima per voi; e non vi ho detto nulla 
quando ho saputo che correte dietro le donnacce come 
la Vespa e la M angiacarrubbe, ora che sono mal marita¬ 
te. Correte a trovarle, che ora ci hanno il truogolo in ca¬ 
sa, e cercano il maiale. - M a 'N toni giurava che non era 
vero, e a lui non gliene importava di queste cose; alle 
femmine non ci pensava più, e avrebbe potuto sputargli 
in faccia se lo vedeva parlare con un'altra donna. 

-No, così non te lo levi dai piedi, ripeteva intanto lo 
zio Santoro. N on vedi come è attaccato al pane che ti 
mangia? Bisogna rompere la pentola per aggiustarla. Bi¬ 
sogna farlo mettere fuori a pedate. M assaro Filippo mi 
ha detto che il mosto non può tenerlo più nelle botti, e 
lo venderà ad altri se tu non fai la pace con don M ichele, 
e non ti riesce di farlo entrare di contrabbando come 
prima! - E tornava a cercare massaro Filippo nella bot- 


Letteratura italiana Einaudi 226 



G iovanni Verga -1 M alavoglia 


tega di Pizzuto, tastando i muri col bastone. Sua figlia 
faceva la sdegnosa, protestando che non avrebbe mai 
piegato il capo a don M ichele, dopo la partaccia che co¬ 
lui le aveva fatto. - Lasci a fare a me che l'aggiusto io! as¬ 
sicurava lo zio Santoro. - Farò le cose con giudizio. N on 
ti lascerei fare la figura di tornare a leccare gli stivali a 
don M ichele; sono tuo padre o no, santo D io? 

'N toni, dacché la Santuzza gli faceva degli sgarbi, bi¬ 
sognava che pensasse come pagare il pane che gli dava¬ 
no all'osteria, giacché a casa sua non osava comparire, e 
quei poveretti intanto pensavano a lui quando mangia¬ 
vano la loro minestra senza appetito, come se anch'egli 
fosse morto, e non stendevano nemmeno la tovaglia, 
sparpagliati per la casa, colla scodella sulle ginocchia. - 
Q uesto è l'ultimo colpo per me che sono vecchio! - ri¬ 
peteva il nonno; e chi lo vedeva passare colle reti in spal¬ 
la, per andare a giornata, diceva: - Q uesta è l'ultima in¬ 
vernata per padron 'N toni. Poco ci vorrà che tutti 
quegli orfani rimangono sulla strada. - E la Lia, se la 
M ena le diceva di ficcarsi dentro quando passava don 
M ichele, rispondeva con tanto di bocca: 

- Sì! bisogna ficcarsi in casa, quasi fossi un tesoro! 
Sta tranquilla che di tesori come noi non ne vogliono 
neppure i cani! 

- Oh! se tua madre fosse qui, non diresti così! mor¬ 
morava M ena. 

- Se mia madre fosse qui, non sarei orfana, e non do¬ 
vrei pensarci da me ad aiutarmi. E nemmeno 'N toni an¬ 
drebbe per le strade, che è una vergogna sentirsi dire 
che siamo sue sorelle, e nessuno vorrà prendersi in mo¬ 
glie la sorella di 'N toni M alavoglia. 

'N toni, ora che era in miseria, non aveva più ritegno 
di mostrarsi insieme a Rocco Spatu e a Cinghialenta per 
la sciara e verso il Rotolo, e a discorrere sottovoce fra di 
loro, colla faccia scura, a guisa di lupi affamati. D on M i- 
chele tornava a dire alla M ena: - Vostro fratello vi darà 
qualche dispiacere, comare M ena! 


Letteratura italiana Einaudi 227 



G iovanni Verga -1 M al avoglia 


M ena era ridotta ad andare a cercare il fratello sulla 
sciara anche lei, everso il Rotolo, o sulla porta del l'oste¬ 
ria; e piangeva e singhiozzava, tirandolo per la manica 
della camicia. M a egli rispondeva: 

- N o! È don M ichele che mi vuole male, te l'ho detto. 
Sta sempre a macchinar birbonate contro di me collo zio 
Santoro. Li ho sentiti io nella bottega di Pizzuto, che lo 
sbirro gli diceva: - E se tornassi da vostra figlia, che fi¬ 
guraccia ci farei? - E lo zio Santoro rispondeva: - Oh 
bella! sevi dico che tutto il paese si mangerebbe i gomi¬ 
ti dall'invidia! 

- M a tu cosa vuoi fare? ripeteva M ena colla faccia 
pallida. Pensa alla mamma, 'N toni, e pensa a noi che 
non abbiamo più nessuno! 

- Niente! Voglio svergognare lui e la Santuzza davan¬ 
ti a tutto il paese, quando vanno alla messa! Voglio dir 
loro il fatto mio, e far ridere la gente. G ià non ho paura 
di nessuno al mondo; e mi sentirà anche lo speziale lì vi¬ 
cino. 

M ena infatti aveva un bel piangere e un bel pregare, 
egli tornava a dire che non aveva nulla da perdere, e do¬ 
vevano pensarci gli altri più di lui; che era stanco di fare 
quella vita, e voleva finirla - come diceva don F ranco. E 
siccome all'osteria lo vedevano di malocchio, andava a 
girandolare per la piazza, specialmente la domenica, e si 
metteva sugli scalini della chiesa per vedere che faccia 
facevano quei svergognati che venivano lì a gabbare il 
mondo, e far le corna al Signore e alla M adonna sotto i 
loro occhi stessi. 

La Santuzza, dacché incontrava 'N toni che faceva la 
sentinella sulla porta della chiesa, se ne andava ad Aci 
Castello per la messa, di buon mattino, onde sfuggire la 
tentazione di far peccati. 'N toni vedeva passare la M an- 
giacarrubbe, col naso nella mantellina, senza guardar 
più nessuno, ora che aveva acchiappato il marito. La Ve¬ 
spa, tutta in fronzoli, e con tanto di rosario in mano, an- 


Letteratura italiana Einaudi 228 



G iovanni Verga -1 M alavoglia 


dava a pregare il Signore di liberarla di quel castigo di 
Dio di suo marito; e 'Ntoni sghignazzava loro dietro: - 
Ora che l'hanno pescato il marito non hanno più biso¬ 
gno di nulla. Ci èchi deve pensare a dar loro da mangia¬ 
re! 

Lo zio Crocifisso aveva persa anche la devozione, 
dacché si era messa la Vespa addosso, e non andava 
nemmeno in chiesa, per stare lontano dalla moglie alme¬ 
no il tempo della messa; così si dannava l'anima. 

- Questo è l'ultimo anno per me! andava piagnuco¬ 
lando; e adesso correva a cercare padron 'N toni, e gli al¬ 
tri disgraziati al pari di lui. - N ella mia vigna ci ha gran¬ 
dinato, e alla vendemmia non ci arrivo di certo. 

- Sapete, zio Crocifisso, rispondeva padron 'Ntoni; 
quando vogliamo andare dal notaio per quell'affare del¬ 
la casa io son pronto, e ci ho qui i denari. - Colui non 
pensava ad altro che alla sua casa, e non gliene importa¬ 
va un corno degli affari degli altri. 

- Non mi parlate di notaio, padron 'N toni ! Quando 
sento parlare di notaio, mi rammento del giorno in cui 
mi ci lasciai trascinare dalla Vespa; maledetto sia il gior¬ 
no che ci misi i piedi! 

M a compare Piedipapera che fiutava la senseria, gli 
diceva: - Q uella strega della Vespa, se morite voi, è ca¬ 
pace di dargliela per un pezzo di pane la casa del nespo¬ 
lo; ed è meglio che li facciate voi i vostri affari, finché ci 
avete gli occhi aperti. 

Allora lo zio Crocifisso rispondeva: - Sì, sì, andiamoci 
pure dal notaio; ma bisogna che mi facciate guadagnare 
qualche cosa su questo affare. Vedete quante perdite ho 
fatte! - E Piedipapera aggiungeva, fingendo di parlare 
con lui: - Quella strega di vostra moglie se sa che avete 
ripreso i denari della casa, è capace di strozzarvi, per 
comprarsene tante collane e fazzoletti di seta. - E diceva 
pure: - Almeno la M angiacarrubbe non ne compra più 
collane e fazzoletti di seta, ora che ha acchiappato il ma- 


Letteratura italiana Einaudi 229 



G iovanni Verga -1 M al avoglia 


rito. La vedete come viene a messa con una vesticciuola 
di cotonina! 

- A me non me ne importa della M angiacarrubbe, ma 
avrebbero dovuto bruciarla viva anche lei, con tutte le 
altre donne che sono al mondo per farci dannare l'ani¬ 
ma. Che ci credete che non compra più nulla? Tutta im¬ 
postura per minchionare padron Fortunato, il quale va 
gridando che vuole pigliarsi piuttosto una di mezzo alla 
strada, piuttosto che lasciar godere la roba sua a quella 
pezzente la quale gli ha rubato il figliuolo. I o per me gli 
regalerei la Vespa, se la volesse! Tutte le stesse! e guai a 
chi ci capita, per sua disgrazia! che il Signore leva il lu¬ 
me. Vedete don M ichele, che va nella strada del Nero, 
per far l'occhietto con donna Rosolina; cosa gli manca a 
costui? Rispettato, ben pagato, con tanto di pancia!... 
Ebbene! corre dietro alle donne anche lui per cercarsi i 
guai colla lanterna; per la speranza di quei quattro soldi 
del vicario. 

-No, egli non ci viene per donna Rosolina, no! dice¬ 
va Piedipapera ammiccandogli di nascosto. - Donna 
Rosolina può farci le radiche sul terrazzino in mezzo ai 
suoi pomidoro, a fargli l'occhio di pesce morto. A don 
M ichele non gliene importa nulla dei denari del vicario. 
Lo so io cosa va a fare nella strada del N ero! 

- Dunque cosa pretendete per la casa? tornò a dire 
padron 'N toni. 

-Ne parleremo, ne parleremo quando saremo dal no¬ 
taio, rispose lo zio Crocifisso. Adesso lasciatemi ascolta¬ 
re la santa messa; e in tal modo lo mandava via mogio 
mogio. 

- Don M ichele ci ha altro per la testa - ripeteva Piedi- 
papera, cacciando fuori tanto di lingua dietro le spalle di 
padron 'N toni, e accennando coll'occhio a suo nipote, il 
quale andava ad appollaiarsi sui muri, con un pezzo di 
giubbone sulle spalle, saettando delle occhiatacce sullo 
zio Santoro, il quale aveva preso a venire alla messa per 


Letteratura italiana Einaudi 230 



G iovanni Verga -1 M alavoglia 


stendere la mano ai fedeli, borbottando avemarie e glo¬ 
riapatri, e conosceva tutti ad uno ad uno, come la folla 
usciva dalla chiesa, dicendo all'uno: - 11 Signore vi dia la 
provvidenza! e a quell'altro: - Tanta salute! - e come gli 
passò accanto don M ichele gli disse pure: - Andateci, 
che vi aspetta nell'orto dietro la tettoia. - Santa M aria, 
ora prò nobis! Signore Iddio perdonatemi!... 

La gente, appena don M ichele tornò a bazzicare dalla 
Santuzza, diceva: - Fecero pace cani e gatti! Vuol dire 
che ci era sotto qualche cosa per tenersi il broncio. - E 
come massaro Filippo era pure tornato all'osteria - An¬ 
che quell'altro! Che non sa starci senza don M ichele? È 
segno che è innamorato di don M ichele, piuttosto che 
della Santuzza. Certuni non sanno star soli neppure in 
paradiso. 

Allora 'Ntoni Malavoglia masticava bile, vedendosi 
scacciato a pedate fuori della bettola peggio di un cane 
rognoso, senza un baiocco in tasca per andare a bere sul 
mostaccio a don M ichele, e piantarsi là tutto il giorno, 
coi gomiti sul desco, a far loro mangiare il fegato. I nvece 
gli toccava star sulla strada come un cagnaccio, colla co¬ 
da fra le gambe e il muso a terra, borbottando: - Sangue 
di G iuda! un giorno o l'altro succederà una commedia, 
succederà! 

Rocco Spatu, e Cinghialenta, che avevano sempre 
qualche soldo, gli ridevano sul naso, dalla porta della ta¬ 
verna, facendogli le corna; e venivano a parlargli sotto¬ 
voce, tirandolo pel braccio verso la sciara e parlandogli 
nell'orecchio. Egli tentennava sempre a dir di sì, come 
un minchione che era. Allora gli rinfacciavano: - Ti sta 
bene a morir di fame, lì davanti, e a vederti far le corna 
sotto agli occhi tuoi stessi da don M ichele, carogna che 
sei! 

- Sangue di G iuda! non dite così! gridava 'N toni col 
pugno in aria, - che un giorno o l'altro faccio succedere 
una commedia, faccio succedere! 


Letteratura italiana Einaudi 231 



G iovanni Verga -1 M al avoglia 


M a gli altri lo piantavano lì, alzando le spalle, sghi¬ 
gnazzando; tanto che infine gli fecero montare la mosca 
al naso; e andò a piantarsi proprio nel bel mezzo 
dell'osteria, giallo come un morto, col pugno sul fianco, 
e il giubbone vecchio sulle spalle, che pareva ci avesse 
un vestito di velluto, girando gli occhiacci intorno per 
stuzzicare chi sapeva lui. Don M ichele, per amore dei 
galloni, fingeva di non vederlo, e cercava di andarsene; 
ma 'N toni ora che don M ichele faceva il minchione si 
sentiva cuocere il fegato, e gli rideva e gli sghignazzava 
sul mostaccio, a lui e alla Santuzza; e sputava sul vino 
che beveva, dicendo che era tossico di quello che aveva¬ 
no dato a G esù sacramentato! - E battezzato per giunta, 
che la Santuzza ci aveva messa l'acqua, ed era una vera 
minchioneria venire a lasciarsi rubare i soldi in quella 
bettolaccia; per questo ei non ci veniva più! - La San¬ 
tuzza, toccata nel debole, non seppe più contenersi, e gli 
disse che non ci veniva più perché erano stanchi di man¬ 
tenerlo per carità, che erano stati costretti a cacciarlo 
fuori dell'uscio colla scopa, tanto era affamato. Allora 
'N toni cominciò a fare il diavolo, gridando e rompendo 
i bicchieri, che l'avevano messo fuori per tirarsi in casa 
quell’altro baccalà col berretto gallonato; ma gli bastava 
l'anima di fargli uscire il vino dal naso, se voleva, perché 
lui non aveva paura di nessuno. Don M ichele, giallo an¬ 
che lui, col berretto di traverso, balbettava: - Per la san¬ 
ta parola d'onore, stavolta finisce brutta! - intanto che 
la Santuzza faceva piovere i bicchieri e le mezzette ad¬ 
dosso a tutte e due. Così finalmente si azzuffarono e co¬ 
minciarono a darsi dei pugni, e a rotolarsi sotto le pan¬ 
che, che volevano mangiarsi il naso, mentre la gente li 
prendeva a calci e a pugni per separarli; e ci riesci infine 
Peppi N aso colla cinghia di cuoio che s'era levata dai 
calzoni, e dove arrivava levava il pelo. 

Don M ichele si spolverò la montura, andò a raccatta¬ 
re la sciabola che aveva persa, e se ne uscì borbottando 


Letteratura italiana Einaudi 232 



G iovanni Verga -1 M alavoglia 


fra i denti, senz'altro, per amor dei galloni. Ma 'Ntoni 
M alavoglia, il quale mandava un fiume di sangue dal na¬ 
so, vedendolo sgattaiolare, non lo potevano tenere dal 
gridargli dietro un mare d'improperi dalla porta 
dell'osteria, mostrandogli il pugno, e asciugandosi colla 
manica il sangue che gli colava dal naso; e gli promette¬ 
va che voleva dargli il resto quando rincontrava. 


— Letteratura italiana Einaudi 233 



G iovanni Verga -1 M al avoglia 


CAPITOLO 14 


Q uando 'N toni M alavoglia incontrò don M ichele per 
dargli il resto fu un brutto affare, di notte, mentre dilu¬ 
viava, ed era scuro che non ci avrebbe visto neppure un 
gatto, all'angolo della sciara verso il Rotolo, dove bor¬ 
deggiavano quatte quatte le barche che facevano finta di 
pescar merluzzi a mezzanotte, e dove 'N toni andava a 
ronzare, con Rocco Spatu, e Cinghialenta, ed altri ma¬ 
larnesi, colla pipa in bocca, che le guardie le conosceva¬ 
no ad una ad una quelle punte di fuoco delle pipe, men¬ 
tre stavano appiattate fra gli scogli con le carabine in 
mano. 

- Comare M ena, - aveva detto don M ichele un'altra 
volta passando dalla strada del Nero; - ditegli a vostro 
fratello di non andarci di notte al Rotolo, con Rocco 
Spatu e Cinghialenta. 

M a 'N toni aveva fatto il sordo perché «ventre affama¬ 
to non sente ragione»; e don M ichele non gli faceva più 
paura, dopo che si erano rotolati a pugni e a cazzotti sot¬ 
to le panche all'osteria; inoltre gli aveva promesso di 
dargli il resto quando l'incontrava, e non voleva passare 
per canaglia e per spaccone agli occhi della Santuzza e 
di tutti quelli che erano stati presenti alla minaccia. - G li 
ho detto che gli darò il rimanente dove l'incontrerò; e se 
l'incontro al Rotolo glielo dò al Rotolo! - ripeteva coi 
suoi amici, e ci avevano tirato anche il figlio della Locca. 
Avevano passato la sera all'osteria, a bere e schiamazza¬ 
re, che la bettola è come un porto di mare, e la Santuzza 
non avrebbe potuto mandarlo via, ora che ci aveva dei 
soldi in tasca e li faceva ballare nella mano. D on M iche¬ 
le era passato a far la ronda, ma Rocco Spatu, che sapeva 
la legge, diceva sputacchiando: - F inché c'è il lume sulla 
porta abbiamo il diritto di star qua! - e si appoggiava al 
muro per star meglio. 'N toni M alavoglia se la godeva 


Letteratura italiana Einaudi 234 



G iovanni Verga -1 M alavoglia 


anche a far sbadigliare la Santuzza, la quale dormicchia¬ 
va dietro i bicchieri, colla testa posata su quei cuscini 
che portavano la medaglia di Figlia di M aria. - E ci sta 
sul morbido meglio che su un fascio d'erba fresca! - di¬ 
ceva 'N toni, il quale aveva il vino chiacchierone; mentre 
Rocco, pieno come una botte, non fiatava più, colle 
spalle al muro. 

Lo zio Santoro intanto a tastoni aveva ritirato il lume 
e chiudeva la porta. - 0 ra andatevene che ho sonno; 
disse la Santuzza. 

- I o non ho mica sonno io! M assaro F ilippo a me mi 
lascia dormire la notte. 

- A me non me ne importa se vi lascia dormire; ma 
non voglio che mi prendano la multa per amor vostro, se 
mi trovano l'uscio aperto a quest'ora. 

- Chi ve la piglia la multa? quello sbirro di don M i- 
chele? Fatelo venire qui che gliela dò io la multa! ditegli 
che c'è qui 'N toni M alavoglia, sangue della M adonna! 

La Santuzza intanto lo aveva preso per le spalle e lo 
spingeva fuori dell'uscio. - Andate a dirglielo voi stesso; 
e andate a cercarvi i guai fuori di qui. lo non ne voglio 
chiacchiere colla polizia pei vostri begli occhi. 

'N toni, vistosi cacciare in quel modo sulla strada, nel 
fango, e coll'acqua che veniva giù come Dio la mandava, 
tirò fuori tanto di coltello, e giurava e sacramentava che 
voleva pungerli tutti quanti, lei e don M ichele! Cinghia¬ 
lenta era il solo che stesse in sensi per tutti, e lo tirava 
pel giubbone, e gli diceva: - Lascia stare per stasera! 
N on lo sai quello che abbiamo da fare? 

Al figlio della Locca allora gli venne una gran voglia 
di mettersi a piangere, al buio. 

- È ubbriaco, osservò Rocco Spatu, messo sotto la 
gronda. Portatelo qui che gli farà bene. 

'N toni, un po' calmato dall'acqua che gli pioveva dal¬ 
la gronda, si lasciò condurre da compare Cinghialenta, 
seguitando a sbuffare, mentre sguazzava nelle pozzan- 


Letteratura italiana Einaudi 235 



G iovanni Verga -1 M al avoglia 


ghere, e sacramentava che se incontrava don M ichele 
voleva dargli quello che gli aveva promesso. Tutt'a un 
tratto si trovò davvero naso a naso con don M ichele, il 
quale ronzava lì intorno anche lui; colla pistola sulla 
pancia e i calzoni dentro gli stivali. Allora 'Ntoni si 
calmò di botto, e tutti e tre si allontanarono quatti quat¬ 
ti, verso la bottega di Pizzuto. Arrivati dietro l'uscio, 
adesso che don M ichele era ben lontano, 'N toni volle a 
forza che si fermassero per udire quello che diceva. 

- Lo vedete dove andava don M ichele? e la Santuzza 
che diceva d'aver sonno! Adesso come faranno se c'è 
tuttora massaro Filippo nella stalla? 

- E tu lascia stare don M ichele - disse Cinghialenta, 
così ci lascerà andare pei fatti nostri. 

- Voi altri siete tante canaglie! disse'N toni, che avete 
paura di don M ichele. 

- Stasera sei ubbriaco! ma ti farei vedere se ho paura 
di don M ichele! 0 ra che ho venduto il mulo non voglio 
che nessuno venga a vedere come mi guadagno il pane, 
sangue di un cane! 

L à si misero a cianciare a voce bassa a ridosso del mu¬ 
ro, intanto che lo scroscio della pioggia copriva i loro di¬ 
scorsi. Ad un tratto suonarono le ore, e tacquero tutti e 
quattro per stare ad ascoltare. 

- Entriamo da compare Pizzuto, disse Cinghialenta. 
Egli è padrone di tenere la porta aperta sino che vuole, e 
senza lume fuori. 

- È scuro che non ci si vede! disse il figlio della Loc¬ 
ca. 

- Bisogna bere qualche cosa, col tempo che fa; rispo¬ 
se Rocco Spatu. Se no ci romperemo il naso nella sciara. 

Cinghialenta si mise a brontolare: - Come se andassi¬ 
mo a giuocare! 0 ra vi farò dare dell'acqua col limone da 
mastro Vanni. 

- lo non ho bisogno dell'acqua col limone! saltò su 
'N toni; e vedrete se il fatto mio lo saprò fare meglio di 
voi altri! 


Letteratura italiana Einaudi 236 



G iovanni Verga -1 M alavoglia 


Compare Pizzuto non voleva aprire a quell'ora, e ri¬ 
spondeva che era in letto; ma siccome continuavano a 
picchiare, e minacciavano di svegliare tutto il paese e di 
far correre la guardia a mettere il naso nei fatti loro, si 
fece dare la voce e venne ad aprire in mutande. 

- Che siete pazzi a picchiare in questo modo? escla¬ 
mava. 0 r ora ho visto passare don M ichele. 

- Sì, l'abbiamo visto anche noi; adesso sta recitando il 
rosario colla Santuzza. 

- C he lo sai d'onde viene don M ichele? gli domandò 
Pizzuto guardandolo negli occhi: 'N toni fece una spalla¬ 
ta; e Vanni mentre si faceva da parte per lasciarli entra¬ 
re, ammiccò a Rocco e a Cinghialenta: 

- È stato dalle M alavoglia, soffiò loro nell'orecchio. - 
L'ho visto escire io! 

- Buon prò, rispose Cinghialenta; ma bisognerebbe 
dire a 'N toni che raccomandi a sua sorella di trattenere 
don M ichele tutta la notte, quando abbiamo da fare... 

- Che cosa volete da me? chiese 'N toni colla lingua 
grossa. 

- N iente, non è affare per questa sera. 

- Se non è affare per questa sera perché mi avete fatto 
lasciar l'osteria, che son tutto fradicio dalla pioggia? dis¬ 
se Rocco Spatu. 

- È un altro discorso che stavamo facendo con com¬ 
pare Cinghialenta. 

E Pizzuto aggiunse: 

- Sì, è venuto l'uomo dalla città, e ha detto che per 
questa sera la roba è là, ma sarà un affare grosso sbarcar¬ 
la con questo tempo. 

- Tanto meglio; così nessuno ci vede a sbarcarla. 

- Sì, ma le guardie hanno l'orecchio fino; e badate 
che m'è parso di vederle ronzare qui davanti, e guardare 
dentro la bottega. 

Allora successe un momento di silenzio, e compare 
Vanni, per finirla, andò a riempire tre bicchieri di erba¬ 
bianca. 


Letteratura italiana Einaudi 237 



G iovanni Verga -1 M al avoglia 


- M e ne impipo delle guardie! esclamò Rocco Spatu 
dopo che ebbe bevuto. - Peggio per loro se vengono a 
mettere il naso nei fatti miei; ho qui il mio temperino 
che non fa tanto chiasso come le loro pistole. 

- N oi ci buschiamo il pane come possiamo, e non vo¬ 
gliamo far male a nessuno! aggiunse Cinghialenta. - 0 
che uno non è più padrone di farsi sbarcare la roba dove 
vuole? 

- Loro stanno a spasso come i ladri, per farsi pagare il 
dazio di ogni fazzoletto da naso che volete portare a ter¬ 
ra, e nessuno li prende a schioppettate; aggiunse 'N toni 
M alavoglia. - Sapete cos'ha detto don G iammaria? che 
rubare ai ladri non è peccato. E i primi ladri son quelli 
coi galloni, che ci mangiano vivi. 

- Vogliamo farne tonnina! conchiuse Rocco Spatu, 
cogli occhi lucenti al pari di un gatto. 

M a a quel discorso il figlio della Locca posò il bic¬ 
chierino senza accostarlo alla bocca, giallo come un 
morto. 

- Che sei già ubbriaco? gli chiese Cinghialenta. 

-No, rispose lui, non ho bevuto. 

- Esciamo fuori che l'aria aperta farà bene a tutti. 
Buona notte a chi resta. 

- Un momento! gridò Pizzuto colla mano sul batten¬ 
te. - N on è pei soldi dell'erbabianca; questa ve l’ho data 
per niente, come amici che siete; mavì raccomando, eh! 
La mia casa èqui per voi altri, se l'affare va bene. Sapete 
che ci ho lì dietro una camera dove ci starebbe un basti¬ 
mento di roba, e nessuno ci mette il naso, ché con don 
M ichele e le sue guardie siamo come pane e cacio. Di 
compare Piedipapera non mi fido, perché l'altra volta 
mi fece le corna, e andò a portare la roba in casa di don 
Silvestro. Don Silvestro non si contenterebbe mai di 
quel che gli dareste di sua parte, col pretesto che arri¬ 
schia di perdere il posto; ma con me non avete questo ti¬ 
more, e mi darete quel ch'è giusto. E sì che a compare 


Letteratura italiana Einaudi 238 



G iovanni Verga -1 M alavoglia 


Piedipapera non gli ho mai negato la senseria, e gli dò il 
bicchierino ogni volta che viene qui, e la barba gliela 
faccio per niente. M a santo diavolone! se mi fa le corna 
un'altra volta non voglio passar per minchione, e andrò 
a contare a don M ichele tutte queste bricconate. 

-No, no! compare Vanni; non c'è bisogno d'andarle 
a contare a don M ichele! E Piedipapera s'è visto stase¬ 
ra? 

- N eanche sulla piazza; era lì nella spezieria a fare la 
repubblica collo speziale. Ogni volta che si fa il colpo 
egli voga al largo, per provare che lui non ci entra in tut¬ 
to quel che può succedere. È volpe vecchia e le palle 
delle guardie non lo coglieranno mai, sebbene sia zoppo 
come il diavolo. Poi domattina, a cose fatte, verrà a ri¬ 
scuotere la senseria, colla faccia tosta. M a le palle le la¬ 
scia pegli altri. 

- Piove sempre! disse Rocco Spatu. Che non vuol fi¬ 
nire stanotte? 

- Con questo tempaccio non ci sarà nessuno al Roto¬ 
lo, soggiunse il figlio della Locca, ed è meglio tornarsene 
a casa. 

‘N toni, Cinghialenta e Rocco Spatu, che erano sulla 
soglia, davanti alla pioggia che scrosciava come il pesce 
nella padella, rimasero un momento zitti, guardando nel 
buio. 

- M inchione che sei! esclamò Cinghialenta per fargli 
coraggio, e Vanni Pizzuto adagio adagio chiuse l'uscio, 
dopo di aver detto sottovoce: 

- Sentite, veh! se vi accadesse qualche disgrazia, voi 
non m'avete visto stasera! 11 bicchierino ve l'ho dato per 
l'amicizia, ma in casa mia non ci siete stati. N on mi tra¬ 
dite, che non ho nessuno al mondo. 

G li altri se ne andarono mogi mogi, sotto la pioggia, 
rasente i muri. - E anche costui! masticava fra i denti 
Cinghialenta, - che sta a sparlare di Piedipapera, e dice 
che non ha nessuno al mondo. Almeno Piedipapera ci 


Letteratura italiana Einaudi 239 



G iovanni Verga -1 M al avoglia 


ha la moglie. E ci ho la moglie anch'io! Maio son di 
quelli delle palle!... 

In quel momento passavano quatti quatti dietro 
l'uscio della cugina Anna, e Rocco Spatu disse che an¬ 
che lui ci aveva la mamma, la quale a quell'ora stava dor¬ 
mendo, beata lei. 

- Chi può starsene fra le lenzuola, con questo tem¬ 
paccio, non va in giro di certo; conchiuse compare Cin¬ 
ghialenta. 

'N toni fece segno di star zitti, e di scantonare per la 
viottola, onde evitare di passare davanti alla sua casa, 
che M ena o il nonno potevano stare ad aspettarlo, e li 
avrebbero uditi. 

- Non sta ad aspettar te, no, tua sorella; gli diceva 
quell’ubbriacone di Rocco Spatu. Se mai aspetta don 
M ichele! 

'N toni allora voleva mangiargli l'anima, mentre si tro¬ 
vava il coltello in tasca, e Cinghialenta chiese loro se era¬ 
no ubbriachi, a volersi quistionare per delle sciocchezze, 
mentre andavano a fare quello che sapevano. 

M ena infatti aspettava il fratello dietro l'uscio, col ro¬ 
sario in mano, ed anche Lia, senza dir nulla di quello 
che sapeva, ma pallida come una morta. E meglio sareb¬ 
be stato per tutti che 'N toni fosse passato per la strada 
del N ero, invece di scantonare per la viottola. D on M i- 
chele c'era stato davvero verso un'ora di notte, e aveva 
picchiato all'uscio. 

- Chi è a quest'ora? disse Lia, la quale orlava di na¬ 
scosto un fazzoletto di seta che don M ichele infine era 
riescito a farle prendere. 

- Sono io, don M ichele; aprite che devo parlarvi di 
premura! 

- N on apro perché tutti sono in letto e mia sorella è 
di là ad aspettare 'N toni dietro l'uscio. 

- Se vostra sorella vi sente ad aprire non fa nulla. Si 
tratta appunto di 'N toni, ed è affare di premura. N on 


Letteratura italiana Einaudi 240 



G iovanni Verga -1 M alavoglia 


voglio che vac | a j n g a | era vostro fratello. M a apritemi, 
che se mi vedono qui perdo il pane. 

-Oh vergine M aria! cominciò a dire allora la ragazza. 
0 h vergine M aria! 

- Chiudetelo in casa stanotte, vostro fratello, come 
torna. M a non gli dite che ci sono stato io. D itegli che è 
meglio che stia in casa. Diteglielo! 

-Oh vergine Maria! 0h vergine M aria! ripeteva Lia 
colle mani giunte. 

- Adesso è all'osteria, ma deve passar di qua. Voi 
aspettatelo sull'uscio, che è meglio per lui. 

Lia piangeva sottovoce, perché non udisse sua sorella, 
col viso nelle mani, e don M ichele la vedeva piangere, 
colle pistole sulla pancia e i calzoni dentro gli stivali. - 
Per me stasera non c'è nessuno che stia inquieto, o che 
si metta a piangere, comare L ia, ma anch'io sono in peri¬ 
colo come vostro fratello. Allora, se mi accade qualche 
disgrazia, pensateci che son venuto ad avvertirvi ed ho 
arrischiato di perdere il pane per voi! 

Allora Lia alzò il viso dalle mani, e lo guardò cogli oc¬ 
chi pieni di lacrime. - Dio ve la paga, don M ichele, la 
carità! 

- lo non voglio esser pagato, comare Lia; l'ho fatto 
per voi e pel bene che vi voglio. 

- Ora andatevene, che tutti dormono! andatevene, 
per l'amor di Dio, don M ichele! 

Don M ichele se ne andò, ed ella rimase dietro l'uscio 
a dire il rosario per suo fratello; e pregava il Signore che 
lo mandasse da quelle parti. 

Mail Signore non ve lo mandò. T utti e quattro, 'N to¬ 
ni, Cinghialenta, Rocco Spatu e il figlio della Locca, fila¬ 
vano quatti quatti lungo i muri della viottola, e come fu¬ 
rono sulla sciara si cavarono le scarpe, e stettero ad 
origliare un po', inquieti e colle scarpe in mano. 

- Non si sente nulla, disse Cinghialenta. 

La pioggia continuava a cadere, e dalla sciara non si 
udiva altro che il brontolare del mare là sot,:o ' 


Letteratura italiana Einaudi 241 



G iovanni Verga -1 M al avoglia 


- N on ci si vede nemmeno a bestemmiare, disse Roc¬ 
co Spatu. Come faranno ad afferrare lo scoglio dei co¬ 
lombi con questo scuro? 

- Sono tutti gente pratica, rispose Cinghialenta. Co¬ 
noscono le coste, palmo a palmo, ad occhi chiusi. 

- M a io non sento nulla! osservò 'N toni. 

- È vero, non si sente nulla! rispose Cinghialenta. M a 
devono essere laggiù da un pezzo. 

- Allora è meglio tornarsene a casa, aggiunse il figlio 
della Locca. 

- T u ora che hai mangiato e bevuto non pensi ad altro 
che a tornartene a casa; ma se non stai zitto ti butto in 
mare con una pedata! gli disse Cinghialenta. 

- 11 fatto è, brontolò Rocco, che mi secca passar qui la 
notte, senza far nulla. 

- 0 ra sapremo se ci sono o no; e si misero a fare lo 
strido della civetta. 

- Se sentono le guardie di don M ichele, disse 'N toni, 
correranno qui subito, perché con una notte come que¬ 
sta le civette non vanno in giro. 

- Allora è meglio andarcene, piagnucolò il figlio della 
Locca, giacché nessuno risponde. 

Tutti e quattro si guardarono in volto, sebbene non si 
vedessero, e pensarono a quel che aveva detto 'N toni di 
padron 'N toni. 

- Che facciamo? tornò a dire il figlio della Locca. 

- Scendiamo sulla strada, propose Cinghialenta; se 
non c'è nessuno nemmeno là, vuol dire che non son ve¬ 
nuti. 

'N toni, mentre scendevano sulla strada disse: 

- Piedipapera è capace di venderci tutti per un bic¬ 
chiere di vino. 

- 0 ra che non hai più il bicchiere dinanzi, gli disse 
Cinghialenta, hai paura anche tu. 

- A ndiamo, sangue del diavolo! V i farò vedere se ho 
paura. 


Letteratura italiana Einaudi 242 



G iovanni Verga -1 M alavoglia 


N elio scendere adagio adagio per gli scogli, tenendosi 
bene per non rompersi il collo, Spatu osservò sottovoce: 

- Vanni Pizzuto a quest'ora è nel suo letto, lui che se 
la prendeva con Piedipapera perché si acchiappa la sen¬ 
seria senza far nulla. 

- Orbò! conchiuse Cinghialenta, se non volete ri¬ 
schiar la pelle, dovevate restare a casa a dormire. 

N essuno fiatò più, e 'N toni andava pensando, mentre 
metteva le mani avanti per vedere dove posava i piedi, 
che compare Cinghialenta avrebbe potuto fare a meno 
di dir così, perché a ciascuno in quei frangenti gli viene 
davanti agli occhi la sua casa, col letto e la M ena che 
sonnecchiava dietro l'uscio. 

Q uell'ubbriacone di Rocco Spatu disse infine: 

- La nostra pelle non vale un baiocco. 

- Chi va là! udirono gridare a un tratto dietro il muro 
della strada. - Fermi! fermi tutti! 

- Tradimento! tradimento! cominciarono a gridare, 
mettendosi a fuggire per la sciara, senza badare più dove 
mettevano i piedi. 

M a 'N toni che aveva già scavalcato il muro si trovò 
naso a naso con don M ichele, il quale aveva la pistola in 
pugno. 

- Sangue della M adonna! gridò M alavoglia tirando 
fuori il coltello: voglio farvi vedere se ho paura della pi¬ 
stola! 

La pistola di don M ichele partì in aria, ma egli stra¬ 
mazzò come un bue, colpito al petto. 'N toni allora vole¬ 
va fuggire, saltando meglio di un capriolo, però le guar¬ 
die gli furono addosso, intanto che piovevano le 
schioppettate come la grandine, e lo gettarono a terra. 

- 0 ra come farà mia mamma! piagnucolava il figlio 
della Locca, mentre lo legavano peggio di Cristo. 

- N on stringete tanto forte, sangue della M adonna! 
urlava 'N toni; lo vedete che non posso più muovermi! 

- Va là, va là, M alavoglia! gli rispondevano. Il tuo 


Letteratura italiana Einaudi 243 



G iovanni Verga -1 M al avoglia 


conto è bello e aggiustato! e lo spingevano a boccate di 
carabina. 

Mentre lo conducevano in caserma, legato peggio di 
Cristo anche lui, egli portavano dietro don M ichele, sul¬ 
le spalle delle guardie, andava cercando cogli occhi dove 
fossero Cinghialenta e Rocco Spatu. - L'hanno scappa¬ 
ta! diceva fra di sé; non hanno a temere più niente, co¬ 
me Vanni Pizzuto e Piedi papera che dormono fra le len¬ 
zuola a quest'ora. Soltanto a casa mia non dormono più, 
dacché hanno udito le schioppettate. 

Infatti quei poveretti non dormivano, e stavano sulla 
porta, sotto la pioggia, come se avesse parlato loro il 
cuore; mentre i vicini, si voltavano dall'altra parte, e tor¬ 
navano a dormire, sbadigliando: - Domani sapremo 
cos'è stato. 

Sul tardi, appena principiò a rompere l'alba, la gente 
si affollava davanti alla bottega di Pizzuto, che c'era an¬ 
cora il lumicino; e lì si faceva un gran chiacchierare di 
quel che era successo, in quel diavolio della notte. 

- H anno sorpreso il contrabbando e i contrabbandie¬ 
ri; raccontava Pizzuto, - e don M ichele ci ha buscato 
una coltellata. - La gente guardava verso la porta dei 
M al avoglia, e faceva segno col dito. I nfine venne la cugi¬ 
na Anna, tutta spettinata, bianca come un cencio, e non 
sapeva che dire. Padron 'N toni, come se gli parlasse il 
cuore, domandò: - E 'N toni? Sapete dov'è 'N toni? - 
L'hanno arrestato stanotte nel contrabbando, insieme al 
figlio della Locca! - rispose la cugina Anna, la quale 
aveva perduto la testa. - H anno ammazzato don M iche¬ 
le! 

- Ah! mamma mia! - gridò il vecchio cacciandosi le 
mani nei capelli; ed anche la Lia si era cacciate le mani 
nei capelli. Padron 'N toni, sempre colle mani in testa, 
non faceva altro che dire: - Ah! mamma mia! Ah! mam¬ 
ma mia! 

Sul tardi venne Piedipapera, colla faccia angustiata, 


Letteratura italiana Einaudi 244 



G iovanni Verga -1 M alavoglia 


picchiandosi la fronte: - Avete sentito, eh, padron 'N to¬ 
ni, che disgrazia! lo son rimasto di sale quando l'ho sa¬ 
puto. - Comare G razia, sua moglie, piangeva davvero, 
poveretta, vedendo come le disgrazie fioccavano nella 
casa dei M alavoglia. - Tu che ci vieni a fare? gli diceva 
sottovoce suo marito, tirandola vicino alla finestra. - Tu 
non ci entri. Adesso a bazzicare in questa casa si tira ad¬ 
dosso gli occhi degli sbirri. 

La gente perciò non si affacciava nemmeno all'uscio 
dei M alavoglia. Solo la N unziata, appena sentita la noti¬ 
zia, aveva affidato i ragazzi al più grandicello, e racco¬ 
mandata la sua casa alla vicina, ed era corsa da comare 
M ena, a piangere con lei, come una che non aveva anco¬ 
ra gli anni del giudizio. G li altri stavano a godersi la vista 
da lontano, sulla strada, o si affollavano come le mosche 
davanti alla caserma, per vedere come sembrava 'N toni 
di padron 'N toni dietro la grata, dopo che aveva dato la 
coltellata a don M ichele; oppure correvano nella botte¬ 
ga di Pizzuto, il quale vendeva acquabianca, e faceva la 
barba, e raccontava ogni cosa com'era stata, parola per 
parola. 

- I minchioni! sentenziava lo speziale. Vedete chi si 
lascia prendere? i minchioni! 

- Sarà un affare brutto! aggiungeva don Silvestro; la 
galera non gliela levano nemmeno col rasoio. 

E don G iammaria andava a dirgli sul mostaccio: - I n 
galera non ci vanno quelli che dovrebbero andarci! 

- Sicuro! non ci vanno! rispondeva don Silvestro col¬ 
la faccia tosta. 

- Al giorno d'oggi, aggiungeva padron Cipolla, giallo 
dalla bile, i veri ladri vi rubano il fatto vostro di mezzo¬ 
giorno, e in mezzo alla piazza. Vi si ficcano in casa, per 
forza, senza rompere né porte né finestre. 

- Come voleva fare in casa mia 'N toni M alavoglia, ag¬ 
giungeva laZuppidda, venendo a filare la sua canapa nel 
crocchio. 


Letteratura italiana Einaudi 245 



G iovanni Verga -1 M al avoglia 


- lo te l'ho sempre detto, pace degli angeli! comincia¬ 
va suo marito. 

-Voi state zitto, che non sapete niente! G uardate che 
giornata sarebbe venuta adesso per mia figlia Barbara, 
se non stavo all'erta! 

Sua figlia Barbara stava alla finestra, per vedere passa¬ 
re fra gli sbirri 'N toni di padron 'N toni quando l'avreb¬ 
bero portato alla città. 

- Di là non n'esce più - dicevano tutti. - Sapete cosa 
c'è scritto alla Vicaria di Palermo? «Corri quanto vuoi 
che qui t'aspetto!» e «il malo ferro se lo mangia la mo¬ 
la». Poveri diavoli! 

- La buona gente non ci si mette a quel mestiere! 
sbraitava la Vespa. - I guai li ha chi li cerca. Vedete chi 
ci si mette a queste cose? Chi non fa altro mestiere, ed è 
un malarnese, come M alavoglia, e il figlio della Locca! - 
Tutti dicevano di sì, che quando capita un figlio di quel¬ 
la fatta è meglio che gli caschi la casa addosso. La sola 
Locca, andava cercando suo figlio, e si piantava davanti 
alla caserma delle guardie, strepitando che glielo desse¬ 
ro, senza voler sentir ragione; e quando andava a seccare 
suo fratello Campana di legno, e si piantava sugli scalini 
del ballatoio per delle ore intere, coi capelli bianchi che 
svolazzavano, lo zio Crocifisso gli diceva: - La galera ce 
l’ho in casa! Vorrei esserci io al posto di tuo figlio! Cosa 
vuoi da me? G ià il pane non te lo portava nemmeno lui ! 

- La Locca ci guadagna! osservava don Silvestro. Ora 
che non ha più quel pretesto di averci chi la mantiene, la 
metteranno all'albergo dei poveri, e mangerà pasta e 
carne tutti i giorni. Se no resta a carico del comune. 

E come tornavano a concludere che «il malo ferro se 
lo mangia la mola», padron Fortunato soggiungeva: 

- È un buon affare anche per padron 'N toni. Credete 
che non gliene mangi dei soldi quel malarnese di suo ni¬ 
pote? lo lo so quel che vuol dire un figlio che vi fa que¬ 
sta riuscita! 0 ra glielo manterrà il re. 


Letteratura italiana Einaudi 246 



G iovanni Verga -1 M alavoglia 


M a padron 'N toni invece di pensare a risparmiare 
quei soldi, adesso che il nipote non glieli mangiava più, 
seguitava a buttarglieli dietro, con avvocati e mangiacar¬ 
te - quei soldi che costavano tanto, e che erano destinati 
alla casa del nespolo. - Ora non abbiamo più bisogno 
della casa, né di nulla! - diceva egli col viso pallido co¬ 
me quello di 'N toni, quando l'avevano condotto in città 
fra gli sbirri, e tutto il paese era andato a vederlo colle 
mani legate e il fagotto delle camicie sotto il braccio, che 
glielo aveva portato piangendo M ena, di sera, quando 
nessuno poteva vederla. Il nonno era andato a cercare 
l'avvocato, quello delle chiacchiere, che adesso, dopo 
aver visto passare anche don M ichele, mentre lo porta¬ 
vano all'ospedale, in carrozza, colla faccia gialla lui pure, 
e la montura sbottonata, il povero vecchio aveva paura, 
e non stava a cercare il pelo nell'uovo colle chiacchiere 
dell'avvocato, purché gli sciogliessero le mani a suo ni¬ 
pote e lo lasciassero tornare a casa; giacché gli pareva 
che 'N toni dopo quel terremoto dovesse tornare a casa e 
starsene sempre con loro, come quando era ragazzo. 

Don Silvestro gli fece la carità d'andar con lui dall'av¬ 
vocato, perché diceva che quando a un cristiano accade 
una disgrazia come quella dei M alavoglia, bisogna aiuta¬ 
re il prossimo colle mani e coi piedi, fosse pure un bir¬ 
bante da galera, e fare il possibile per levarlo di mano al¬ 
la giustizia, per questo siamo cristiani e dobbiamo 
aiutare i nostri simili. L'avvocato, dopo che ebbe udito 
ogni cosa, e si fu raccapezzato per merito di don Silve¬ 
stro, disse che era una bella causa, da buscarsi sicuro la 
galera, se non c'era lui, e si fregava le mani. Padron 
'N toni diventava molle come un minchione al sentir 
parlare di galera; ma il dottor Scipione gli batteva sulla 
spalla, e gli diceva che non era dottore se non gliela face¬ 
va cavare con quattro o cinque anni di prigione. 

- Cosa ha detto l'avvocato? domandò M ena appena 
vide comparire il nonno con quella faccia; e si mise a 


Letteratura italiana Einaudi 247 



G iovanni Verga -1 M al avoglia 


piangere prima di udire la risposta. 11 vecchio si strappa¬ 
va quei pochi capelli bianchi, e andava come un pazzo 
per la casa, ripetendo: - Ah! perché non siamo morti 
tutti ! - L ia, bianca come la camicia, piantava tanto d'oc¬ 
chi in faccia a ciascuno che parlava, senza potere aprir 
bocca. Poco dopo arrivò la citazione per testimonianza a 
Barbara Zuppidda, a G razia Piedipapera, e don Franco 
lo speziale, e a tutti quelli che chiacchieravano nella 
piazza e nella bottega di Pizzuto; sicché il paese intero si 
mise in subbuglio, e la gente si affollava colla carta bol¬ 
lata in mano, e giurava che non sapeva nulla, com'è vero 
D io! perché non voleva averci che fare colla giustizia. 
Accidenti a ‘N toni e ai M alavoglia che li tiravano pei ca¬ 
pelli nei loro imbrogli. La Zuppidda strillava come 
un'ossessa: - lo non so niente; io all'avemaria mi chiudo 
in casa, e non sono come loro che vanno in giro per fare 
quello che fanno, o che stanno sull'uscio per cicalare 
con gli sbirri. 

- Alla larga col governo! aggiungeva don Franco. 
Sanno che sono repubblicano, e sarebbero contenti di 
acchiappare un pretesto per farmi sparire dalla faccia 
della terra. 

La gente si logorava il cervello a sapere che cosa po¬ 
tessero dire in testimonianza la Zuppidda e comare G ra¬ 
zia e gli altri, che non avevano visto niente, e le schiop¬ 
pettate l'avevano udite dal letto, mentre dormivano. M a 
don Silvestro si fregava le mani come l'avvocato, e dice¬ 
va che lo sapeva lui perché li avevano citati, ed era me¬ 
glio per l'avvocato. Ogni volta che l'avvocato andava a 
parlare con 'N toni Malavoglia, don Silvestro l'accompa¬ 
gnava alla prigione, quando non avea nulla da fare; al 
consiglio adesso non ci andava nessuno, e le ulive erano 
raccolte. Anche padron 'N toni aveva tentato d'andarci 
due o tre volte; ma com'era arrivato davanti a quelle fi¬ 
nestre colle inferriate, e i soldati col fucile che le guarda¬ 
vano, e guardavano tutti coloro che entravano, si era 


Letteratura italiana Einaudi 248 



G iovanni Verga -1 M alavoglia 


sentito male allo stomaco, ed era rimasto ad aspettare lì 
davanti, seduto sul marciapiedi, in mezzo a quelli che 
vendevano castagne e fichidindia, e non gli pareva vero 
che il suo 'N toni fosse là, dietro a quelle grate, coi solda¬ 
ti a guardia. L'avvocato poi tornava dal chiacchierare 
con 'N toni fresco come una rosa, fregandosi le mani; e 
gli diceva che suo nipote stava bene, anzi era ingrassato. 
Adesso al povero vecchio gli pareva che suo nipote fosse 
dei soldati. 

- Perché non me lo lasciano andare? - domandava 
ogni volta come un pappagallo, o come un ragazzo che 
non sente ragione, e voleva anche sapere se lo tenevano 
colle mani legate. - Lasciatelo stare dov'è, gli risponde¬ 
va il dottor Scipioni. I n queste cose è meglio farci passa¬ 
re del tempo sopra. G ià non gli manca nulla, ve l'ho det¬ 
to, e ingrassa come un cappone. Le cose vanno bene. 
Don M ichele è quasi guarito dalla sua ferita, e anche 
questo per noi è una cosa buona. N on ci pensate, vi di¬ 
co, e tornatevene nella barca ché questo èaffar mio. 

- N on ci posso tornare nella barca, ora che 'N toni è 
carcerato; non ci posso tornare. Ognuno ci guarderebbe 
dove passiamo, e poi non ho più la testa al suo posto, 
ora che 'N toni è carcerato. 

E tornava a ripetere sempre la stessa cosa, intanto che 
i denari se ne andavano come l'acqua, e tutti i suoi pas¬ 
savano le giornate rincantucciati in casa, coll'uscio chiu¬ 
so. 

F inalmente arrivò il giorno della citazione, e bisogna¬ 
va che quelli che ci erano scritti andassero al tribunale 
coi loro piedi, se non volevano andarci coi carabinieri. 
Ci andò persino don Franco, il quale lasciò il cappellac¬ 
cio nero per comparire davanti alla giustizia, ed era pal¬ 
lido peggio di 'N toni M alavoglia che stava dietro la gra¬ 
ta come una bestia feroce, coi carabinieri allato. Don 
Franco non ci aveva avuto mai a fare colla giustizia, e gli 
rompeva le scarabattole dover comparire per la prima 


Letteratura italiana Einaudi 249 



G iovanni Verga -1 M al avoglia 


volta davanti a quella manica di giudici e di sbirri che 
uno ve lo mettono dietro la grata come 'N toni M alavo- 
glia in un batter d'occhio. 

T utto il paese era andato a vedere che faccia ci avesse 
dietro la grata 'N toni di padron 'N toni, in mezzo ai ca¬ 
rabinieri, e giallo come una candela, che non ardiva sof¬ 
fiarsi il naso per non vedere tutti quegli occhi d'amici e 
di conoscenti che se lo mangiavano, e voltava e rivoltava 
nelle mani il suo berretto, mentre il presidente, col ro- 
bone nero e la tovaglia sotto il mento, gli spifferava tutte 
le birbonate che aveva fatto, ed erano scritte senza che 
vi mancasse una parola sulla carta. Don M ichele era là, 
giallo anche lui, seduto sulla sedia, di faccia ai giudei che 
sbadigliavano e si facevano vento col fazzoletto. L'avvo¬ 
cato intanto chiacchierava sottovoce col suo vicino, co¬ 
me se non fosse stato fatto suo. 

- Per stavolta, mormorava la Zuppidda all'orecchio 
della vicina, udendo tutte quelle porcherie che 'N toni 
aveva fatto, la galera non gliela levano di certo. 

C'era anche la Santuzza, per dire alla giustizia dove 
era stato 'N toni e dove aveva passata quella sera. - 
G uardate cosa vanno a domandare alla Santuzza, bor¬ 
bottava la Zuppidda. Son curiosa di sentire cosa rispon¬ 
derà, per non spiattellare alla giustizia tutti i fatti suoi. 

- M a da noi che vogliono sapere? domandò comare 
G razia. 

- Vogliono sapere se è vero che la Lia se la intendeva 
con don M ichele, e che suo fratello 'N toni abbia voluto 
ammazzarlo per tagliarsi le corna; me l’ha detto l'avvo¬ 
cato. 

- Che vi venga il colèra! soffiò loro lo speziale facen¬ 
do gli occhiacci. Volete che andiamo tutti in galera? 
Sappiate che colla giustizia bisogna dir sempre di no, e 
che noi non sappiamo niente. 

Comare Venera si rincantucciò nella mantellina, ma 
seguitò a borbottare. - Questa è la verità. Li ho visti io 
cogli occhi miei, e lo sa tutto il paese. 


- Letteratura italiana Einaudi 250 



G iovanni Verga -1 M alavoglia 


Q uella mattina nella casa dei M alavoglia c'era stata 
una tragedia, che il nonno, come aveva visto partire tut¬ 
to il paese, per andare a sentire condannare ‘N toni, ave¬ 
va voluto correre cogli altri, e Lia, coi capelli arruffati, 
gli occhi pazzi e il mento che ballava, avrebbe voluto an¬ 
dare anche lei, e cercava la mantellina per la casa senza 
dir nulla, ma colla faccia stravolta e le mani tremanti. 
M ena però l'aveva afferrata per le mani, pallida anche 
lei, e le diceva: - N o, tu non ci devi andare! tu non ci de¬ 
vi andare! - e non le diceva altro. Il nonno aggiungeva 
che loro dovevano stare in casa, a pregare la M adonna; e 
il piagnisteo si udiva per tutta la strada del N ero. Il po¬ 
vero vecchio appena fu alla città, nascosto dietro una 
cantonata, vide passare suo nipote in mezzo ai carabi¬ 
nieri, e colle gambe che gli si piegavano ad ogni passo 
andò a sedersi sulla scala del tribunale, in mezzo alla 
gente che saliva e scendeva pei fatti suoi. Poi al pensare 
che tutta quella gente andava a sentire condannare suo 
nipote, là in mezzo ai soldati, davanti ai giudici, gli parve 
come se l'avesse abbandonato in mezzo a una piazza, o 
in un mare in burrasca, e salì anche lui colla folla, levan¬ 
dosi sulla punta dei piedi, per vedere la grata in alto, coi 
cappelli dei carabinieri, e le baionette che luccicavano. 
'N toni però non si vedeva, in mezzo a tutta quella gente, 
e il povero vecchio pensava sempre che adesso suo nipo¬ 
te era dei soldati. 

Intanto l'avvocato chiacchierava e chiacchierava che 
le parole andavano come la carrucola di un pozzo. D ice- 
va di no, che non era vero che 'N toni M alavoglia avesse 
fatto tutte quelle birbonate. Il presidente era andato a 
scavarle fuori per cacciare nei guai un povero figliuolo, 
poiché questo era il suo mestiere. M a infine come pote¬ 
va dirlo il presidente? L'aveva visto lui forse'N toni Ma¬ 
lavoglia quella notte, col buio che faceva? «Alla casa del 
povero ognuno ha ragione» e «La forca è fatta pel di¬ 
sgraziato». Il presidente senza darsene per inteso lo 


Letteratura italiana Einaudi 251 



G iovanni Verga -1 M al avoglia 


guardava cogli occhiali, e i gomiti appoggiati sui librac¬ 
ci. 11 dottor Scipioni tornava a dire che voleva sapere 
dov'era il contrabbando! e da quando in qua un galan¬ 
tuomo non potesse andare a spasso all'ora che gli pareva 
e piaceva, massime se ci aveva un po' di vino in testa, 
per smaltirlo. Padron 'N toni allora affermava col capo, e 
diceva di sì! di sì colle lagrime negli occhi, che avrebbe 
abbracciato in quel momento l'avvocato il quale diceva 
che'N toni era un ubbriacone. Ad un tratto rizzò il capo. 
Questa era buona! questa che diceva l'avvocato valeva 
da sola cinquanta lire: diceva che poiché volevano met¬ 
terlo colle spalle al muro, e volevano provargli come 
quattro e quattr'otto che 'N toni l'avevano acchiappato 
proprio sul fatto, col coltello in mano, egli avevano por¬ 
tato don M ichele là davanti, colla faccia da minchione 
per tanto di coltellata che s'era presa nello stomaco: - 
Chi dice che gliel'ha data 'N toni M alavoglia? predicava 
l'avvocato. Chi lo può provare? echi lo sa se don M iche¬ 
le non se l'era data da sé la coltellata, apposta per man¬ 
dare in galera 'Ntoni Malavoglia? Ebbene volevano sa¬ 
perlo? Il contrabbando non ci entrava proprio per 
nulla! Fra don M ichele e 'N toni di padron 'N toni c'era 
della ruggine vecchia per affar di donne. - E padron 
'N toni tornava a far segno col capo, che se l'avessero fat¬ 
to giurare davanti al crocifisso l'avrebbe giurato, e lo sa¬ 
peva tutto il paese, la storia della Santuzza con don M i- 
chele, il quale si mangiava le mani dalla gelosia, dopo 
che la Santuzza s'era incapricciata di 'N toni, e s'erano 
incontrati di notte con don M ichele, e dopo che il ragaz¬ 
zo aveva bevuto; si sa come succede quando non ci si ve¬ 
de più dagli occhi. L'avvocato continuava: - Potevano 
domandarlo un'altra volta alla Zuppidda, e a comare 
Venera, e a centomila testimoni, che don M ichele se la 
intendeva con la Lia, la sorella di 'Ntoni Malavoglia, e 
ronzava là da quelle parti della strada del N ero tutte le 
sere per la ragazza. L'avevano visto anche quella notte 
della coltellata! 


Letteratura italiana Einaudi 252 



G iovanni Verga -1 M alavoglia 


Allora padron 'N toni non udì più nulla, perché le 
orecchie gli si misero a zufolare, e vide per la prima vol¬ 
ta 'N toni, il quale s'era alzato anche lui nella gabbia, e 
strappava il berretto colle mani, facendo certi occhi da 
spiritato, e voleva parlare, accennando col capo di no, di 
no! I vicini portarono via il vecchio, credendo che gli 
fosse venuto un accidente; e i carabinieri lo coricarono 
giusto nella camera dei testimoni, sul tavolaccio, e gli 
buttarono l'acqua sulla faccia. Più tardi, mentre lo face¬ 
vano scendere per le scale, barcollante, reggendolo sotto 
le ascelle, la folla usciva anch'essa come una fiumana, e 
si sentiva dire: - L'hanno condannato ai ferri, per cin¬ 
que anni. - I n quel momento 'N toni usciva dall'altra 
porticina anche lui, pallido, in mezzo ai carabinieri, am¬ 
manettato come un Cristo. 

La gnà G razia si mise a correre verso il paese, e arrivò 
prima degli altri, con tanto di lingua fuori, perché la ma- 
lanuova la porta l'uccello. Appena vide Lia la quale 
aspettava sull'uscio, come un'anima del purgatorio, le 
disse prendendole le mani, e tutta sottosopra anche lei. 

- Cosa avete fatto, scellerata! che al giudice hanno 
detto che ve l'intendete con don M ichele, e a vostro 
nonno gli è venuto un accidente! 

Lia non disse nulla, come non avesse udito, o non 
gliene importasse niente. Rimase a guardarla cogli occhi 
sbarrati e la bocca aperta. Infine adagio adagio cadde 
sulla sedia, e parve che le avessero rotto le gambe in un 
colpo. Poi, dopo che fu stata un gran pezzo a quel mo¬ 
do, senza muoversi e senza dire una parola, che comare 
G razia le gettava l'acqua sulla faccia, cominciò a balbet¬ 
tare: - Voglio andarmene! non voglio starci più qui! - e 
l'andava dicendo al canterano, e alle seggiole, come una 
pazza, che invano sua sorella le andava dietro piangen¬ 
do, - Te l'aveva detto! te l'aveva detto! - e cercava di af¬ 
ferrarla un'altra volta per le mani. La sera, come porta¬ 
rono il nonno sul carro, e M ena era corsa ad incontrarlo, 


Letteratura italiana Einaudi 253 



G iovanni Verga -1 M al avoglia 


che oramai non si vergognava più della gente, Lia uscì 
nel cortile e poscia nella strada, e se ne andò davvero, e 
nessuno la vide più. 


- Letteratura italiana Einaudi 254 



G iovanni Verga -1 M alavoglia 


CAPITOLO 15 


La gente diceva che la Lia era andata a stare con don 
M ichele; già i M alavoglia non avevano più niente da 
perdere, e don M ichele almeno le avrebbe dato il pane. 
Padron 'N toni adesso era diventato del tutto un uccel¬ 
lacelo di camposanto, e non faceva altro che andare in¬ 
torno, rotto in due, con quella faccia di pipa, a dir pro¬ 
verbi senza capo e senza coda: «Ad un albero caduto 
accetta! accetta!» - «Chi cade nell'acqua è forza che si 
bagni» - «A cavallo magro, mosche». - E a chi gli do¬ 
mandava perché andasse sempre in giro, diceva che «la 
fame fa uscire il lupo dal bosco», e «cane affamato non 
teme bastone»; ma di lui non volevano saperne, ora che 
era ridotto in quello stato. Ognuno gli diceva la sua, egli 
domandava cosa aspettasse colle spalle al muro, lì sotto 
il campanile, che pareva lo zio Crocifisso quando aspet¬ 
tava d'imprestare dei denari alla gente, seduto a ridosso 
delle barche tirate in secco, come se ci avesse in mare la 
paranza di padron Cipolla; e padron 'N toni rispondeva 
che aspettava la morte, la quale non voleva venire a 
prenderselo, perché «lo sfortunato ha i giorni lunghi». 
Della Lia nessuno parlava più in casa, nemmeno 
Sant'Agata, la quale se voleva sfogarsi andava a piangere 
di nascosto, davanti al lettuccio della mamma, quando 
in casa non c'era nessuno. Adesso la casa era grande co¬ 
me il mare, e ci si perdevano dentro. I denari se n'erano 
andati con 'N toni; Alessi era sempre lontano, per guada¬ 
gnarsi il pane, di qua e di là; e la N unziata faceva la ca¬ 
rità di venire ad accendere il fuoco, quando la M ena do¬ 
veva andare a prendere il nonno per mano, verso 
l'avemaria, come un bambino, perché di sera non ci ve¬ 
deva più, peggio di una gallina. 

Don Silvestro, egli altri del paese, dicevano cheAles- 
si avrebbe fatto meglio a mandare il nonno all'albergo 


Letteratura italiana Einaudi 255 



G iovanni Verga -1 M al avoglia 


dei poveri, ora che non era più buono a nulla; ma questa 
era la sola cosa che facesse paura al poveraccio. Ogni 
volta che la M ena andava a metterlo al sole, conducen¬ 
dolo per mano, e ci stava per tutta la giornata ad aspet¬ 
tare la morte, credeva che lo portassero all'albergo, tal¬ 
mente era diventato un cucco, e balbettava: - La morte 
non viene mai! - tanto che certuni andavano a chieder¬ 
gli ridendo dove fosse arrivata. 

Alessi tornava a casa il sabato, e gli veniva a contare i 
denari della settimana, come se il nonno avesse ancora il 
giudizio. Egli rispondeva sempre di sì, col capo; e biso¬ 
gnava che andasse a nascondere il gruzzoletto sotto la 
materassa, e gli diceva, per farlo contento, che ci voleva 
poco a mettere insieme un'altra volta i denari della casa 
del nespolo, e fra un anno o due ci sarebbero arrivati. 

Mail vecchio scrollava il capo, colla testa dura, e ri¬ 
batteva che adesso non avevano più bisogno della casa; 
e meglio che non ci fosse mai stata al mondo la casa dei 
M al avoglia, ora che i M alavoglia erano di qua e di là. 

U na volta chiamò in disparte la N unziata, sotto il 
mandorlo, nel momento in cui non ci era nessuno, e pa¬ 
reva dovesse dirle qualcosa di grosso; però muoveva le 
labbra senza parlare, e stava cercando le parole, guar¬ 
dando di qua e di là. - È vero quella cosa che hanno det¬ 
to di Lia? chiese infine. 

-No! rispondeva N unziata, colle mani in croce, no! 
per la M adonna dell'O gnina, non è vero! 

Egli si mise a tentennare il capo, col mento sul petto. 
- Allora perché se n'è fuggita anche lei? perché se n'è 
fuggita? 

E l'andava cercando per la casa, fingendo di aver per¬ 
so il berretto; toccava il letto e il canterano, e si metteva a 
sedereal telaio, senzadir nulla. - Lo sai? chieseinfine; lo 
sai dove se n'è andata? -Ma alla M ena non disse nulla. 

La N unziata non lo sapeva, in coscienza, né nessun 
altro del paese. 


Letteratura italiana Einaudi 256 



G iovanni Verga -1 M alavoglia 


U na sera si fermò nella strada del N ero A Ifio M osca, 
col carro, che ci aveva attaccato il mulo adesso, e per 
questo aveva acchiappato le febbri alla Bicocca, ed era 
stato per morire, tanto che aveva la faccia gialla e la pan¬ 
cia grossa come un otre; ma il mulo era grasso e col pelo 
lucente. 

- Vi rammentate quando sono partito per Bicocca? 
diceva lui, che stavate ancora nella casa del nespolo? 
0 ra ogni cosa è cambiata, che «il mondo è tondo, chi 
nuota e chi va a fondo». - Stavolta non potevano dargli 
nemmeno un bicchiere di vino, pel ben tornato. Com¬ 
par Alfio lo sapeva dov'era Lia; l'aveva vista coi suoi oc¬ 
chi, ed era stato come se avesse visto comare M ena 
quando stavano a chiacchierare da una finestra all'altra. 
Perciò guardava di qua e di là i mobili e le pareti, come 
se ci avesse il carro carico sullo stomaco, e sedette anche 
lui senza dire una parola accanto al desco dove non 
c'era nulla, e nessuno sedeva più a mangiare la sera. 

- Ora me ne vado, ripeteva lui, vedendo che non gli 
dicevano nulla. - Q uando uno lascia il suo paese è me¬ 
glio che non ci torni più, perché ogni cosa muta faccia 
mentre egli è lontano, e anche le faccie con cui lo guar¬ 
dano son mutate, e sembra che sia diventato straniero 
anche lui. 

M ena continuava a star zitta. I ntanto A lessi gli rac¬ 
contò che voleva pigliarsi la N unziata, quando avrebbe 
raccolto un po' di denari, ed Alfio gli rispose che faceva 
bene, se la N unziata aveva un po' di denari anche lei, 
ché era una buona ragazza, e tutti la conoscevano in 
paese. Così anche i parenti dimenticano quelli che non 
ci sono più, e ognuno a questo mondo è fatto per pensa¬ 
re a tirare la carretta che gli ha data Dio, come l'asino di 
compar Alfio, che adesso faceva chissà cosa, dopo che 
era andato in mano altrui. 

La N unziata ci aveva la sua dote anche lei, dacché i 
suoi fratellini cominciavano a buscarsi qualche soldo, e 


Letteratura italiana Einaudi 257 



G iovanni Verga -1 M al avoglia 


non aveva voluto comprarsi né oro né roba bianca, per¬ 
ché diceva che quelle cose son fatte per i ricchi, e la roba 
bianca non era bene di farsela intanto che cresceva an¬ 
cora. 

E ra cresciuta infatti una ragazza alta e sottile come un 
manico di scopa, coi capelli neri, e gli occhi buoni buo¬ 
ni, che quando si metteva a sedere sulla porta, con tutti 
quei monelli davanti, pareva che pensasse ancora a suo 
padre nel giorno che li aveva piantati, e ai guai in mezzo 
ai quali aveva sgambettato sino allora, coi suoi fratellini 
appesi alle gonnelle. Al vedere come se n'era tirata fuori 
dai guai, lei e i suoi fratellini, così debole e sottile al pari 
di un manico di scopa, ognuno la salutava e si fermava 
volentieri a far quattro chiacchiere con lei. 

- I denari celi abbiamo, disse a compar Alfio, il quale 
era quasi un parente, da tanto che lo conoscevano. - A 
Ognissanti mio fratello entra garzone da massaro Filip¬ 
po, e il minore prenderà il suo posto da padron Cipolla. 
Quando avrò collocato anche Turi, allora mi mariterò; 
ma bisogna aspettare che io abbia gli anni, e che mio pa¬ 
dre mi dia il consenso. 

- 0 che tuo padre pensa più che sei al mondo! - dis¬ 
se Alfio. 

- S'egli tornasse ora, - rispose N unziata con quella 
voce dolce, e così calma, colle braccia sulle ginocchia, - 
ei non se ne andrebbe più, perché adesso i denari li ab¬ 
biamo. 

A Mora compar A Ifio tornò a dire ad A lessi che faceva 
bene a prendersi la N unziata, se ci aveva quel po' di de¬ 
nari. 

- Compreremo la casa del nespolo, aggiunse A lessi; e 
il nonno starà con noi. Quando torneranno gli altri ci 
staranno pure; e se tornerà il padre della N unziata ci 
sarà posto anche per lui. 

Di Lia non fecero parola; ma ci pensavano tutti e tre, 
mentre stavano a guardare il lume, colle braccia sui gi¬ 
nocchi. 


Letteratura italiana Einaudi 258 



G iovanni Verga -1 M alavoglia 


Finalmente compare M osca si alzò per andarsene, 
perché il suo mulo scuoteva la sonagliera, quasi l'avesse 
conosciuta anch'esso colei che compar Alfio aveva in¬ 
contrata per la strada, e che adesso non l'aspettavano 
più nella casa del nespolo. 

Lo zio Crocifisso invece aspettava da un pezzo i M a- 
lavoglia per quella casa del nespolo che nessuno la vole¬ 
va, come se fosse scomunicata, e gli era rimasta sulla 
pancia; sicché appena seppe che era tornato in paese AI- 
fio M osca, quello cui voleva far rompere le ossa a basto¬ 
nate, quand'era geloso della Vespa, andò a pregarlo che 
s'intromettesse coi M alavoglia per fargli conchiudere il 
negozio. Adesso quando rincontrava per le strade lo sa¬ 
lutava, e cercava di mandargli anche la V espa per parlar¬ 
gli di quell'affare, chissà che non si fossero rammentati 
dell'amore antico, nello stesso tempo, e compare M osca 
non riescisse a levargli quella croce di su le spalle. M a 
quella cagna della Vespa non voleva sentir parlare di 
compar Alfio, né di nessuno, adesso che ci aveva il suo 
marito ed era padrona in casa, e non avrebbe cangiato lo 
zio Crocifisso con Vittorio Emanuele in carne ed ossa, 
neanche se l'avessero tirata pei capelli. - M i toccano tut¬ 
te a me, le disgrazie! - si lamentava lo zio Crocifisso; e 
andava a sfogarsi con compare Alfio, e si picchiava il 
petto come davanti al confessore, di aver pensato a pa¬ 
gare dieci lire per fargli rompere le ossa a bastonate. 

- Ah! compare Alfio! se sapeste che rovina è capitata 
nella mia casa, che non dormo né mangio più, e non fac¬ 
cio altro che della bile, e non sono più padrone di un 
baiocco del fatto mio, dopo aver sudato tutta la vita ed 
essermi levato il pan di bocca per raggranellarlo a soldo 
a soldo. 0 ra mi tocca vederlo in mano di quella serpe, la 
quale fa e disfà come vuol lei ! e non mi riesce nemmeno 
di levarmela d'addosso per via del giudice, che non si la- 
scerebbe tentare neanche da Satanasso! e mi vuol tanto 


Letteratura italiana Einaudi 259 



G iovanni Verga -1 M al avoglia 


bene che non me la leverò d'addosso prima di crepare, 
se non chiudo gli occhi dalla disperazione! 

- Q uello che stavo dicendo qui a compare A Ifio, - se¬ 
guitava lo zio Crocifisso vedendo accostarsi padron Ci¬ 
polla, il quale andava bighellonando per la piazza come 
un cane di macellaio, dacché gli era entrata in casa 
quell’altra vespa della M angiacarrubbe. - N on possiamo 
più stare nemmeno in casa per non schiattare dalla bile! 
Ci hanno scacciato fuori di casa nostra, quelle carogne! 
hanno fatto come il furetto col coniglio. Le donne son 
messe al mondo per castigo dei nostri peccati. Senza di 
loro si starebbe meglio. Chi ce l'avrebbe detto, eh? pa¬ 
dron Fortunato! Noi che avevamo la pace degli angeli! 
G uardate com'è fatto il mondo! C'è gente che va cer¬ 
cando questo negozio del matrimonio colla lanterna, 
mentre chi ci si trova vorrebbe levarsene. 

Padron Fortunato stette un po' a fregarsi il mento, e 
poi si lasciò andare: - 11 matrimonio è come una trappo¬ 
la di topi; quelli che son dentro vorrebbero uscirne, e gli 
altri ci girano intorno per entrarvi. 

- A memi sembrano pazzi! Vedete don Silvestro, co¬ 
sa gli manca? e s'è messo in testa di far cascare la Zup- 
pidda coi suoi piedi, vanno dicendo; e se comare Venera 
non trova di meglio, bisogna che la lasci cascare. 

Padron Cipolla continuò a fregarsi il mento e non dis¬ 
se altro. - Sentite, compare Alfio, - seguitò Campana di 
legno, - fatemelo conchiudere quel negozio della casa 
coi M alavoglia, finché ci hanno quei soldi, che vi rega¬ 
lerò poi da comprarvi le scarpe, per i passi che farete. 

Compare Alfio tornò a parlare ai M alavoglia; ma pa¬ 
dron 'N toni ora scuoteva il capo, e diceva di no. - Ades¬ 
so della casa non abbiamo che farne, perché M ena non 
si può più maritare, e dei M alavoglia non ci è nessuno! 
lo ci sono ancora perché gli sfortunati hanno i giorni 
lunghi. M a quando avrò chiuso gli occhi A lessi piglierà 
la N unziata e se ne andrà via dal paese. 


Letteratura italiana Einaudi 260 



G iovanni Verga -1 M alavoglia 


Anch'egli stava per andarsene. Il più del tempo lo 
passava in letto, come un gambero sotto i ciottoli, ab¬ 
baiando peggio di un cane: - Cosa ci ho a far qui io? - 
balbettava: e gli pareva di rubare la minestra che gli da¬ 
vano. I nvano A lessi e la M ena cercavano di dissuaderlo. 
E' rispondeva che rubava loro il tempo e la minestra, e 
voleva che gli contassero i denari messi sotto la materas¬ 
sa, e se li vedeva squagliare a poco a poco, borbottava: - 
Almeno se non ci fossi io non spendereste tanto. Ora 
non ho più niente da far qui, e potrei andarmene. 

Don Ciccio, il quale veniva a tastargli il polso, confer¬ 
mava che era meglio lo portassero all'ospedale, perché lì 
dov'era si mangiava la carne sua e quella degli altri, sen¬ 
za utile. Intanto il poveraccio stava a vedere quello che 
dicessero gli altri, cogli occhi spenti, e aveva paura che 
lo mandassero all'albergo. A lessi non voleva sentirne 
parlare di mandarlo all'albergo, e diceva che finché ci 
era del pane, ce n'era per tutti: e la M ena, dall'altra par¬ 
te, diceva di no anch'essa, e lo conduceva al sole, nelle 
belle giornate, e si metteva accanto a lui colla conocchia, 
a raccontargli delle fiabe, come ai bambini, e a filare, 
quando non aveva da andare al lavatoio. G li parlava pu¬ 
re di quel che avrebbero fatto quando arrivava un po' di 
provvidenza, per fargli allargare il cuore: gli diceva che 
avrebbero comprato un vitellino a San Sebastiano, ed el¬ 
la bastava a procurargli l'erba e il mangime per l'inver¬ 
no. A maggio si sarebbe venduto con guadagno: egli fa¬ 
ceva vedere pure la nidiata di pulcini che aveva messo, e 
venivano a pigolare davanti ai loro piedi, al sole, starnaz¬ 
zando nella polvere della strada. Coi denari dei pulcini 
avrebbe anche comperato un maiale, per non perdere le 
bucce dei fichidindia, e l'acqua che serviva a cuocere la 
minestra, e a fin d'anno sarebbe stato come aver messo 
dei soldi nel salvadanaio. Il vecchio, colle mani sul ba¬ 
stone, approvava del capo, guardando i pulcini. Ci stava 
così attento, poveretto, che arrivava fino a dire che se 


Letteratura italiana Einaudi 261 



G iovanni Verga -1 M al avoglia 


avessero avuto la casa del nespolo si poteva allevarlo nel 
cortile, il maiale, giacché quello era un guadagno sicuro 
con compare N aso. N ella casa del nespolo c'era pure la 
stalla pel vitello, e la tettoia pel mangime, e ogni cosa; se 
ne andava ricordando a poco a poco, cercando qua e là 
cogli occhi morti e col mento sul bastone. Poi domanda¬ 
va sottovoce alla nipote: - Cosa ha detto don Ciccio 
dell'ospedale? - M ena allora lo sgridava come si fa coi 
bambini, e gli rispondeva: - Perché pensate a quelle co¬ 
se? - Egli stava zitto, e ascoltava cheto cheto tutto quel¬ 
lo che diceva la ragazza. M a poi tornava a ripetere: - 
N on mi ci mandare all'ospedale, perché non ci sono av¬ 
vezzo. 

Infine non si alzava più dal letto, e don Ciccio disse 
che era proprio finita, e non ci era più bisogno di lui, ché 
là in quel letto dove era, poteva starci anche degli anni, e 
A lessi o la M ena ed anche la N unziata dovevano perdere 
le loro giornate a far la guardia; se no se lo sarebbero 
mangiato i porci, come trovavano l'uscio aperto. 

Padron 'N toni intendeva benissimo quello che si di¬ 
ceva, perché guardava tutti in viso ad uno ad uno, con 
certi occhi che facevano male a vedere; ed appena il me¬ 
dico se ne fu andato, mentre stava a parlare ancora 
sull'uscio con M ena che piangeva, e A lessi il quale dice¬ 
va di no e batteva i piedi, fece segno alla N unziata di ac¬ 
costarsi al letto, e le disse piano: 

- Se mi mandate all'ospedale sarà meglio; qui ve li 
mangio io i denari della settimana. M andami via quando 
non ci sarà in casa la M ena e Alessi. Direbbero di no 
perché hanno il buon cuore dei M alavoglia; ma io vi 
mangio i soldi della casa, e poi il medico ha detto che 
posso starci degli anni qui dove sono. E qui non ci ho 
più nulla da fare. Però non vorrei camparci degli anni, 
laggiù all'ospedale. 

La N unziata si metteva a piangere anch'essa e diceva 
di no, tanto che tutto il vicinato sparlava di loro, chevo- 


Letteratura italiana Einaudi 262 



G iovanni Verga -1 M alavoglia 


levano fare i superbi senza aver pane da mangiare. Si 
vergognavano di mandare il nonno all'ospedale, mentre 
ci avevano tutti gli altri di qua e di là, e dove poi! 

E la Santuzza baciava la medaglia che portava sul pet¬ 
to, per ringraziare la M adonna che l'aveva protetta dal 
pericolo dove era andata a cascare la sorella di 
Sant'Agata, come tante altre. - Quel povero vecchio do¬ 
vrebbero mandarlo all'ospedale, per non fargli avere il 
purgatorio prima che muoia, - diceva. Almeno lei non 
gli faceva mancar nulla a suo padre, adesso che era inva¬ 
lido, e se lo teneva sull'uscio. - E vi aiuta anzi! aggiunge¬ 
va Piedipapera. - Quell'Invalido lì valetant'oro quanto 
pesa! Par fatto apposta per la porta di un'osteria, così 
cieco e rattrappito com'è. E dovreste pregare la M adon¬ 
na che vi campi cent'anni. G ià cosa vi costa? 

La Santuzza aveva ragione di baciare la medaglia; nes¬ 
suno poteva dire nulla dei fatti suoi; dacché don M iche- 
le se n'era andato, massaro Filippo non si faceva veder 
più nemmeno lui, e la gente diceva che colui non sapeva 
stare senza l'aiuto di don M ichele. 0 ra la moglie di Cin¬ 
ghialenta veniva di tanto in tanto a fare il diavolo davan¬ 
ti all'osteria, coi pugni sui fianchi, strillando che la San¬ 
tuzza le rubava il marito, e perciò quando costui tornava 
a casa ella si buscava delle frustate colle redini della ca¬ 
vezza, dopo che Cinghialenta aveva venduto il mulo, e 
non sapeva più che farsene delle redini, che la notte i vi¬ 
cini non potevano chiuder occhio dalle grida. 

- Q uesto non va bene! diceva don Silvestro, la cavez¬ 
za è fatta per il mulo. Compare Cinghialenta è un uomo 
grossolano. - Egli andava a dire queste cose quando 
c'era comare Venera la Zuppidda, la quale dopo che la 
leva si portava via i giovanotti del paese, aveva finito per 
addomesticarsi un po' con lui. 

- 0 gnuno sa gli affari di casa sua, rispondeva la Zup¬ 
pidda; - se lo dite per ciò che vanno predicando le male 
lingue, che io metto le mani addosso a mio marito, vi ri- 


Letteratura italiana Einaudi 263 



G iovanni Verga -1 M al avoglia 


spondo che non sapete un corno, tuttoché sapete di let¬ 
tera. Del resto ognuno in casa sua fa quel che gli pare e 
piace. 11 padrone è mio marito. 

- Tu lasciali dire, - rispondeva suo marito. - Poi lo 
sanno che se vengono a toccarmi il naso ne faccio tonni¬ 
na! 

La Zuppidda adesso predicava che il capo della casa 
era suo marito, ed egli era il padrone di maritare la Bar¬ 
bara con chi gli piaceva, e se voleva darla a don Silvestro 
voleva dire che gliela aveva promessa, e aveva chinato il 
capo; e quando suo marito aveva chinato il capo, era 
peggio di un bue. 

- Già! sentenziava don Franco colla barba in aria, - 
ha chinato il capo perché don Silvestro è di quelli che 
tengono il manico nel mestolo. 

Dacché era stato al tribunale in mezzo a tutti quegli 
sbirri, don F ranco era più arrabbiato di prima, e giurava 
che non ci sarebbe tornato più neanche in mezzo ai ca¬ 
rabinieri. Allorché don G iammaria alzava la voce per di¬ 
scutere, ei gli piantava le unghie negli occhi, rizzandosi 
sulle gambette, rosso come un gallo, e lo cacciava in fon¬ 
do alla bottega. - Lo fate apposta per compromettermi! 
- gli sputava in faccia colla schiuma alla bocca; e se due 
quistionavano nella piazza, correva a chiudere l'uscio 
acciò non lo chiamassero per testimonio. Don Giamma¬ 
ria era trionfante; quell'asparagio verde aveva del corag¬ 
gio quanto un leone, perché ci aveva la tonaca sulle spal¬ 
le, e sparlava del governo, pappandosi la lira al giorno, e 
diceva che se lo meritavano quel governo, giacché ave¬ 
vano fatto la rivoluzione, e ora venivano i forestieri a ra¬ 
pire le donne e i denari della gente. E i sapeva di chi par¬ 
lava, che gli era venuta l'itterizia dalla collera, e donna 
Rosolina era dimagrata dalla bile, massime dopo che se 
n'era andato don M ichele, e s'erano sapute tutte le por¬ 
cherie di quest'altro. Adesso non faceva che andare a 
caccia di messe e di confessori, di qua e di là, sino 


Letteratura italiana Einaudi 264 



G iovanni Verga -1 M alavoglia 


all'Ogninaead Aci Castello, e trascurava la conserva dei 
pomidoro e il tonno sottolio, per darsi a D io. 

Don Franco allora si sfogava mettendosi a ridere co¬ 
me una gallina, all'uso di don Silvestro, rizzandosi sulla 
punta dei piedi, coll'uscio spalancato a due battenti, che 
per questo non c'era pericolo d'andare in prigione; e di¬ 
ceva che finché ci sarebbero stati i preti era sempre la 
stessa cosa, e bisognava fare tavola rasa, s'intendeva lui, 
trinciando colla mano in giro. 

- lo per me li vorrei tutti arsi! rispondeva don G iam- 
maria, che intendeva anche lui di chi parlava. 

0 ra lo speziale non teneva più cattedra; e quando ve¬ 
niva don Silvestro, andava a pestare i suoi unguenti nel 
mortaio, per non compromettersi. Già tutti quelli che 
bazzicano col governo, e mangiano il pane del re, son 
tutta gente da guardarsene. E si sfogava soltanto con 
don G iammaria, e con don Ciccio il medico, quando la¬ 
sciava l'asinelio alla spezieria per andare a tastare il pol¬ 
so a padron 'N toni, e ricette non ne scriveva, perché di¬ 
ceva che erano inutili, con quella povera gente che non 
aveva denari da buttar via. 

- Allora perché non lo mandano all'ospedale, quel 
vecchio? tornavano a dire gli altri, - e perché se lo ten¬ 
gono in casa a farselo mangiare dalle pulci? 

Tanto che, pesta e ripesta, il medico ripeteva che an¬ 
dava e veniva per niente, e faceva il viaggio del sale, e al¬ 
lorché c'erano le comari davanti al letto del malato, co¬ 
mare Piedipapera, la cugina Anna o la Nunziata, 
predicava sempre che se lo mangiavano le pulci. Padron 
'N toni non osava più fiatare, colla faccia bianca e disfat¬ 
ta. E come le comari cinguettavano fra di loro, e fino al¬ 
la N unziata cascavan le braccia, un giorno che A lessi 
non c'era, disse infine: - Chiamatemi compare Mosca, 
che lui me la farà la carità di portarmi all'ospedale sul 
suo carro. 

Così padron 'N toni se ne andò all'ospedale sul carro 


Letteratura italiana Einaudi 265 



G iovanni Verga -1 M al avoglia 


di Alfio M osca, il quale ci aveva messo la materassa ed i 
guanciali, ma il povero malato, sebbene non dicesse nul¬ 
la, andava guardando dappertutto, mentre lo portavano 
fuori reggendolo per le ascelle, il giorno in cui Alessi era 
andato a Riposto, e avevano mandato via la M ena con 
un pretesto, che se no non l'avrebbero lasciato partire. 
Sulla strada del N ero, nel passare davanti alla casa del 
nespolo, e nell'attraversare la piazza, padron 'N toni 
continuava a guardare di qua e di là per stamparsi in 
mente ogni cosa. Alfio guidava il mulo da una parte, e 
N unziata, la quale aveva lasciato in custodia a Turi il vi¬ 
tello, i tacchini, e le pollastre, veniva a piedi dall'altro la¬ 
to, col fagotto delle camicie sotto il braccio. Al vedere 
passare il carro ognuno si affacciava sulla porta, e stava a 
guardare; e don Silvestro disse che avevano fatto bene, 
per questo il comune pagava la sua rata all'ospedale; e 
don F ranco avrebbe anche spifferata la sua predica, che 
ce l'aveva in testa bella e fatta, se non ci fosse stato lì 
presente don Silvestro. - Almeno quel povero diavolo 
va a stare in pace, conchiuse lo zio Crocifisso. 

- «N ecessità abbassa nobiltà», rispose padron Cipol¬ 
la; e la Santuzza disse un'avemaria pel poveretto. Solo la 
cugina Anna e comare G razia Piedipapera si asciugava¬ 
no gli occhi col grembiule, come il carro se ne andava 
lentamente sobbalzando sui sassi. M a compare Tino 
rimbeccò alla moglie: - 0 perché mi fai il piagnisteo? 
Che son forse morto io? A te che te ne importa? 

Alfio M osca, mentre guidava il mulo, andava raccon¬ 
tando alla N unziata come e dove avesse vista la Lia, 
ch'era tutta Sant'Agata, e ancora non gli pareva vero a 
lui stesso che l'avesse vista coi suoi occhi, tanto che la 
voce gli mancava nella gola, mentre ne parlava per in¬ 
gannare la noia, lungo la strada polverosa. - Ah N unzia¬ 
ta! chi l'avrebbe detto, quando stavamo a chiacchierare 
da un uscio all'altro, e c'era la luna, e i vicini discorreva¬ 
no lì davanti, e si udiva colpettare tutto il giorno quel te- 


Letteratura italiana Einaudi 266 




G iovanni Verga -1 M alavoglia 


laio di Sant'Agata, e quelle galline che la conoscevano 
soltanto aH'aprire che faceva il rastrello, e la Longa che 
la chiamava pel cortile, che ogni cosa si udiva da casa 
mia come se fosse stato proprio là dentro! Povera Lon¬ 
ga! Adesso, vedi, che ci ho il mulo, e ogni cosa come de¬ 
sideravo, che se fosse venuto adirmelo l'angelo del cielo 
non ci avrei creduto, adesso penso sempre a quelle sere 
là, quando udivo la voce di voialtre, mentre governavo 
l'asino, e vedevo il lume nella casa del nespolo, che ora è 
chiusa, e quando son tornato non ho trovato più niente 
di quel che avevo lasciato, e comare M ena non mi è par¬ 
sa più quella. U no che se ne va dal paese è meglio non ci 
torni più. Vedi, ora penso pure a quel povero asino che 
ha lavorato con me tanto tempo, e andava sempre, sole 
o pioggia, col capo basso e le orecchie larghe. Adesso 
chissà dove lo cacciano, e con quali carichi, e per quali 
strade, colle orecchie più basse ancora, che anch'egli 
fiuta col naso la terra che deve raccoglierlo, come si fa 
vecchio, povera bestia! 

Padron 'N toni, disteso sulla materassa, non udiva 
nulla, e ci avevano messo sul carro una coperta colle 
canne, sicché sembrava che portassero un morto. - Per 
lui è meglio che non oda più nulla, seguitava compare 
Alfio. L'angustia di 'N toni già l'ha sentita, e un giorno o 
l'altro gli toccherebbe anche di sentire come è andata a 
finire la Lia. 

- M e lo domandava spesso, quando eravamo soli, ri¬ 
spose la N unziata. Voleva sapere dove fosse. 

- È andata dietro a suo fratello. N oi poveretti siamo 
come le pecore, e andiamo sempre con gli occhi chiusi 
dove vanno gli altri. Tu non glielo dire, né lo dire a nes¬ 
suno del paese, dove ho visto la L ia, ché sarebbe un col¬ 
po di coltello per Sant'Agata. Ella mi riconobbe di cer¬ 
to, mentre passavo davanti all'uscio, perché si fece 
bianca e rossa nella faccia, ed io frustai il mulo per pas¬ 
sare presto, e son certo che quella poveretta avrebbe vo- 


Letteratura italiana Einaudi 267 



G iovanni Verga -1 M al avoglia 


luto piuttosto che il mulo le fosse camminato sulla pan¬ 
cia, e la portassero distesa sul carro come portiamo 
adesso suo nonno. 0 ra la famiglia dei M alavoglia è di¬ 
strutta, e bisogna rifarla di nuovo tu e A lessi. 

- I denari per la roba ci sono già; a San G iovanni ven¬ 
deremo anche il vitello. 

- Bravi! così, quando ci avrete i denari da parte, non 
c'è pericolo che vi sfumino in un giorno, come acca¬ 
drebbe se il vitello venisse a morire, Dio liberi! Ora sia¬ 
mo alle prime case della città, e tu potrai aspettarmi qui, 
se non vuoi venire sino all'ospedale. 

- No, voglio venire anch'io; così almeno vedrò dove 
lo mettono, ed egli pure mi vedrà sino all'ultimo mo¬ 
mento. 

Padron 'N toni potè vederla sino all'ultimo momento, 
e mentre la N unziata se ne andava via con Alfio M osca, 
adagio adagio pel camerone che pareva d'essere in chie¬ 
sa al camminare, li accompagnava cogli occhi; poi si 
voltò dall'altra parte e non si mosse più. Compar Alfio e 
la N unziata risalirono sul carro, arrotolarono la materas¬ 
sa e la coperta, e se ne tornarono senza dir nulla, per la 
lunga strada polverosa. 

A lessi si dava i pugni nella testa e si strappava i capel¬ 
li, come non trovò più il nonno nel suo letto, e vide che 
gli riportavano la materassa arrotolata; e se la prendeva 
colla M ena, quasi fosse stata lei a mandarlo via. M a 
compar Alfio gli diceva: - Che volete? La casa dei M ala- 
voglia ora è distrutta, e bisogna che la facciate di nuovo 
voi altri. 

Egli voleva tornare a fargli il conto della roba e del vi¬ 
tello, di cui avevano chiacchierato lungo la strada colla 
ragazza; ma A lessi e M ena non gli davano retta, colla te¬ 
sta nelle mani e gli occhi fissi e lucenti di lagrime, seduti 
sulla porta della casa dove oramai erano soli davvero. 
Compar Alfio in questo mentre cercava di confortarli 
col rammentar loro com'era prima la casa del nespolo, 


Letteratura italiana Einaudi 268 



G iovanni Verga -1 M alavoglia 


quando stavano a chiacchierare da un uscio all'altro, 
colla luna, e si udiva tutto il giorno il colpettare del te¬ 
laio di Sant'Agata, e le galline che chiocciavano, e la vo¬ 
ce della Longa che aveva sempre da fare. Adesso tutto 
era cambiato, e quando uno se ne va dal paese, è meglio 
che non ci torni più, perché la strada stessa non sembra¬ 
va più quella, dacché non c'era più quel passeggio per la 
M angiacarrubbe, e don Silvestro non si faceva vedere 
nemmeno lui, aspettando che la Zuppidda cascasse coi 
suoi piedi, e lo zio Crocifisso s'era chiuso in casa a guar¬ 
darsi la sua roba, o ad accapigliarsi colla Vespa, e persi¬ 
no non si udiva quistionar tanto nella spezieria, dacché 
don Franco aveva visto la giustizia nel mostaccio, ed ora 
andava a rincantucciarsi per leggere il giornale, e si sfo¬ 
gava a pestare nel mortaio tutto il giorno per passare il 
tempo. Anche padron Cipolla non ci stava più a schiac¬ 
ciare gli scalini davanti la chiesa, dacché aveva perso la 
pace. 

Un bel giorno corse la notizia che padron Fortunato 
si maritava, perché la sua roba non se la godesse la M an¬ 
giacarrubbe, alla barba di lui; per questo non ci stava 
più a schiacciare gli scalini, e si pigliava la Zuppidda. - 
E mi diceva che il matrimonio è come una trappola di 
topi! andava brontolando allora lo zio Crocifisso. - 0 ra 
state a fidarvi degli uomini? 

Le ragazze invidiose dicevano che la Barbara sposava 
suo nonno. Mala gente di proposito, come Peppi N aso, 
e Piedipapera, ed anche don Franco, mormoravano: - 
Q uesta l'ha vinta comare V enera contro don Silvestro: è 
un gran colpo per don Silvestro, ed è meglio che se ne 
vada dal paese. G ià i forestieri, frustali ! equi non ci 
hanno messo mai radici i forestieri. Con padron Cipolla 
non ardirà mettercisi a tu per tu don Silvestro. 

- 0 che credeva? sbraitava comare V enera colle mani 
sui fianchi, - di prendersi mia figlia colla carestia? Sta¬ 
volta comando io! e gliel’ho fatta capire a mio marito! 


Letteratura italiana Einaudi 269 



G iovanni Verga -1 M al avoglia 


Chi è buon cane mangia al trogolo; forestieri non ne vo¬ 
gliamo per la casa. Una volta in paese si stava meglio, 
quando non erano venuti quelli di fuori a scrivere sulla 
carta i bocconi che vi mangiate, come don Silvestro, o a 
pestare fiori di malva nel mortaio, e ingrassarsi col san¬ 
gue di quei del paese. Allora ognuno si conosceva, e si 
sapeva quel che faceva, e quel che avevano sempre fatto 
suo padre e suo nonno, e perfino quel che mangiava, e 
quando si vedeva passare uno si sapeva dove andava, e 
le chiuse erano di quelli che c'erano nati, e il pesce non 
si lasciava prendere da questo e da quello. Allora la gen¬ 
te non si sbandava di qua e di là, e non andava a morire 
all'ospedale. 

G iacché tutti si maritavano, A Ifio M osca avrebbe vo¬ 
luto prendersi comare M ena, che nessuno la voleva più, 
dacché la casa dei M alavoglia s'era sfasciata, e compar 
Alfio avrebbe potuto dirsi un bel partito per lei, col mu¬ 
lo che ci aveva; così la domenica ruminava fra di sé tutte 
le ragioni per farsi animo, mentre stava accanto a lei, se¬ 
duto davanti alla casa, colle spalle al muro, a sminuzzare 
gli sterpolini della siepe per ingannare il tempo. Anche 
lei guardava la gente che passava, e così facevano festa la 
domenica: - Se voi mi volete ancora, comare M ena, dis¬ 
se finalmente, io per me son qua. 

La povera M ena non si fece neppur rossa, sentendo 
che compare Alfio aveva indovinato che ella lo voleva, 
quando stavano per darla a Brasi Cipolla, tanto le pare¬ 
va che quel tempo fosse lontano, ed ella stessa non si 
sentiva più quella. - 0 ra sono vecchia, compare Alfio, 
rispose, e non mi marito più. 

- Se voi siete vecchia, anch'io sono vecchio, ché avevo 
degli anni più di voi, quando stavamo a chiacchierare 
dalla finestra, e mi pare che sia stato ieri, tanto m'è rima¬ 
sto in cuore. M a devono esser passati più di otto anni. E 
ora quando si sarà maritato vostro fratello A lessi, voi re¬ 
state in mezzo alla strada. 


Letteratura italiana Einaudi 270 



G iovanni Verga -1 M al avoglia 


M ena si strinse nelle spalle, perché era avvezza a fare 
la volontà di Dio, come la cugina Anna; e compare Al¬ 
fio, vedendo così, riprese: 

- Allora vuol dire che non mi volete bene, comare 
M ena, e scusatemi sevi ho detto che vi avrei sposata. Lo 
so che voi siete nata meglio di me, e siete figlia di padro¬ 
ni: ma ora non avete più nulla, e se si marita vostro fra¬ 
tello A lessi, rimarrete in mezzo alla strada, lo ci ho il 
mulo e il mio carro, e il pane non ve lo farei mancare 
giammai, comare M ena. 0 ra perdonatemi la libertà! 

- N on mi avete offesa, no, compare Alfio; e vi avrei 
detto di sì anche quando avevamo la Provvidenza e la ca¬ 
sa del nespolo, se i miei parenti avessero voluto, che D io 
sa quel che ci avevo in cuore quando ve ne siete andato 
alla Bicocca col carro dell'asino, e mi pare ancora di ve¬ 
dere quel lume nella stalla, e voi che mettevate tutta la 
vostra roba sul carretto, nel cortile; vi rammentate? 

- Sì, che mi rammento! Allora perché non mi dite di 
sì, ora che non avete più nulla, e ci ho il mulo invece 
dell'asino al carretto, e i vostri parenti non potrebbero 
dir di no? 

- 0 ra non son più da maritare; tornava a dire M ena 
col viso basso, e sminuzzando gli sterpolini della siepe 
anche lei. H o 26 anni, ed è passato il tempo di maritar¬ 
mi. 

-No, che non è questo il motivo per cui non volete 
dirmi di sì! ripeteva compar Alfio col viso basso come 
lei. - Il motivo non volete dirmelo! - E così rimanevano 
in silenzio a sminuzzare sterpolini senza guardarsi in 
faccia. Dopo egli si alzava per andarsene, colle spalle 
grosse e il mento sul petto. M ena lo accompagnava cogli 
occhi finché poteva vederlo, e poi guardava al muro di¬ 
rimpetto e sospirava. 

Come aveva detto Alfio M osca, Alessi s'era tolta in 
moglie la N unziata, e aveva riscattata la casa del nespolo. 

- I o non son da maritare, aveva tornato a dire la M e- 


Letteratura italiana Einaudi 271 



G iovanni Verga -1 M al avoglia 


na; - maritati tu che sei da maritare ancora; - e così ella 
era salita nella soffitta della casa del nespolo, come le 
casseruole vecchie, e s'era messo il cuore in pace, aspet¬ 
tando i figliuoli della N unziata per far la mamma. Ci 
avevano pure le galline nel pollaio, e il vitello nella stalla, 
e la legna e il mangime sotto la tettoia, e le reti e ogni 
sorta di attrezzi appesi, il tutto come aveva detto padron 
'N toni; e la N unziata aveva ripiantato nell'orto i brocco¬ 
li ed i cavoli, con quelle braccia delicate che non si sape¬ 
va come ci fosse passata tanta tela da imbiancare, e co¬ 
me avesse fatti quei marmocchi grassi e rossi che la 
Mena si portava in collo pel vicinato, quasi li avesse 
messi al mondo lei, quando faceva la mamma. 

Compare M osca scrollava il capo, mentre la vedeva 
passare, e si voltava dall'altra parte, colle spalle grosse. - 
A me non mi avete creduto degno di quest'onore! le dis¬ 
se alfine quando non ne potè più, col cuore più grosso 
delle spalle. - lo non ero degno di sentirmi dir di sì! 

-No, compar A Ifio! - rispose M ena la quale si senti¬ 
va spuntare le lagrime. - Per quest'anima pura che ten¬ 
go sulle braccia! N on è per questo motivo. Maio non 
son più da maritare. 

- Perché non siete più da maritare, comare M ena? 

-No! no! - ripeteva comare M ena, che quasi piange¬ 
va. - N on me lo fate dire, compar Alfio! N on mi fate 
parlare! 0 ra se io mi maritassi, la gente tornerebbe a 
parlare di mia sorella Lia, giacché nessuno oserebbe 
prendersela una M al avoglia, dopo quello che è successo. 
Voi pel primo ve ne pentireste. Lasciatemi stare, che 
non sono da maritare, e mettetevi il cuore in pace. 

- Avete ragione, comare M ena! rispose compare M o- 
sca; - a questo non ci avevo mai pensato. M aledetta la 
sorte che ha fatto nascere tanti guai! 

Così compare Alfio si mise il cuore in pace, e M ena 
seguitò a portare in braccio i suoi nipoti, quasi ci avesse 
il cuore in pace anche lei, e a spazzare la soffitta, per 


Letteratura italiana Einaudi 272 



G iovanni Verga -1 M alavoglia 


quando fossero tornati gli altri, che c'erano nati anche 
loro, - come se fossero stati in viaggio per tornare! - di¬ 
ceva Piedipapera. 

Invece padron 'N toni aveva fatto quel viaggio lonta¬ 
no, più lontano di Trieste e d'Alessandria d'Egitto, dal 
quale non si ritorna più; e quando il suo nome cadeva 
nel discorso, mentre si riposavano, tirando il conto della 
settimana e facendo i disegni per l'avvenire, all'ombra 
del nespolo e colle scodelle fra le ginocchia, le chiac¬ 
chiere morivano di botto, che a tutti pareva d'avere il 
povero vecchio davanti agli occhi, come l'avevano visto 
l'ultima volta che erano andati a trovarlo in quella gran 
cameraccia coi letti in fila, che bisognava cercarlo per 
trovarlo, e il nonno li aspettava come un'anima del pur¬ 
gatorio, cogli occhi alla porta, sebbene non ci vedesse 
quasi, e li andava toccando, per accertarsi che erano lo¬ 
ro, e poi non diceva più nulla, mentre gli si vedeva in 
faccia che aveva tante cose da dire, e spezzava il cuore 
con quella pena che gli si leggeva in faccia e non la pote¬ 
va dire. Q uando gli narrarono poi che avevano riscattata 
la casa del nespolo, e volevano portarselo a Trezza di 
nuovo, rispose di sì, e di sì, cogli occhi, che gli tornava¬ 
no a luccicare, e quasi faceva la bocca a riso, quel riso 
della gente che non ride più, o che ride per l'ultima vol¬ 
ta, evi rimane fitto nel cuore come un coltello. Così suc¬ 
cesse ai M alavoglia quando il lunedì tornarono col carro 
di compar Alfio per riprendersi il nonno, e non lo trova¬ 
rono più. 

Rammentando tutte queste cose lasciavano il cuc¬ 
chiaio nella scodella, e pensavano e pensavano a tutto 
quello che era accaduto, che sembrava scuro scuro, co¬ 
me ci fosse sopra l'ombra del nespolo. 0 ra quando veni¬ 
va la cugina Anna a filare un po' con le comari, aveva i 
capelli bianchi, e diceva che aveva perso il riso della 
bocca, perché non aveva tempo di stare allegra, colla fa¬ 
miglia che aveva sulle spalle, e Rocco che tutti i giorni 


Letteratura italiana Einaudi 273 



G iovanni Verga -1 M al avoglia 


bisognava andare a cercare di qua e di là, per le strade e 
davanti la bettola, e cacciarlo verso casa come un vitello 
vagabondo. Anche dei M alavoglia ce n'erano due vaga¬ 
bondi; e A lessi si tormentava il cervello a cercarli dove 
potevano essere, per le strade arse di sole e bianche di 
polvere, che in paese non sarebbero tornati più, dopo 
tanto tempo. 

Una sera, tardi, il cane si mise ad abbaiare dietro 
l'uscio del cortile, e lo stesso Alessi, che andò ad aprire, 
non riconobbe 'N toni il quale tornava colla sporta sotto 
il braccio, tanto era mutato, coperto di polvere, e colla 
barba lunga. Come fu entrato, e si fu messo a sedere in 
un cantuccio, non osavano quasi fargli festa. Ei non 
sembrava più quello, e andava guardando in giro le pa¬ 
reti, come non le avesse mai viste; fino il cane gli abbaia¬ 
va, ché non l'aveva conosciuto mai. G li misero fra le 
gambe la scodella, perché aveva fame e sete, ed egli 
mangiò in silenzio la minestra che gli diedero, come non 
avesse visto grazia di Dio da otto giorni, col naso nel 
piatto; ma gli altri non avevano fame, tanto avevano il 
cuore serrato. Poi 'N toni, quando si fu sfamato eriposa¬ 
to alquanto, prese la sua sporta e si alzò per andarsene. 

A lessi non osava dirgli nulla, tanto suo fratello era 
mutato. M a al vedergli riprendere la sporta, si sentì bal¬ 
zare il cuore dal petto, e M ena gli disse tutta smarrita: - 
Te ne vai? 

- Sì! rispose'Ntoni. 

- E dove vai? chiese A lessi. 

- N on lo so. Venni per vedervi. M a dacché son qui la 
minestra mi è andata tutta in veleno. Per altro qui non 
posso starci, ché tutti mi conoscono, e perciò son venuto 
di sera. Andrò lontano, dove troverò da buscarmi il pa¬ 
ne, e nessuno saprà chi sono. 

G li altri non osavano fiatare, perché ci avevano il cuo¬ 
re stretto in una morsa, e capivano che egli faceva bene a 
dir così. 'N toni continuava a guardare dappertutto, e 


Letteratura italiana Einaudi 274 



G iovanni Verga -1 M alavoglia 


stava sulla porta, e non sapeva risolversi ad andarsene. - 
Ve lo farò sapere dove sarò; disse infine, e come fu nel 
cortile, sotto il nespolo, che era scuro, disse anche: 

- E il nonno? 

A lessi non rispose; 'N toni tacque anche lui, e dopo 
un pezzetto: 

- E la Lia che non l'ho vista? 

E siccome aspettava inutilmente la risposta, aggiunse 
colla voce tremante, quasi avesse freddo: - È morta an¬ 
che lei? 

A lessi non rispose nemmeno; allora ‘N toni che era 
sotto il nespolo, colla sporta in mano, fece per sedersi, 
poiché le gambe gli tremavano, ma si rizzò di botto, bal¬ 
bettando: 

- Addio addio! Lo vedete che devo andarmene? 

Prima d'andarsene voleva fare un giro per la casa, on¬ 
de vedere se ogni cosa fosse al suo posto come prima; 
ma adesso, a lui che gli era bastato l'animo di lasciarla, e 
di dare una coltellata a don M ichele, e di starsene nei 
guai, non gli bastava l'animo di passare da una camera 
all'altra se non glielo dicevano. Alessi che gli vide negli 
occhi il desiderio, lo fece entrare nella stalla, col pretesto 
del vitello che aveva comperato la N unziata, ed era gras¬ 
so e lucente; e in un canto c'era pure la chioccia coi pul¬ 
cini; poi lo condusse in cucina, dove avevano fatto il for¬ 
no nuovo, e nella camera accanto, che vi dormiva la 
M ena coi bambini della N unziata, e pareva che li avesse 
fatti lei. 'N toni guardava ogni cosa, e approvava col ca¬ 
po, e diceva: - Qui pure il nonno avrebbe voluto metter¬ 
ci il vitello; qui c'erano le chioccie, e qui dormivano le 
ragazze, quando c'era anche quell'altra... -Ma allora 
non aggiunse altro, e stette zitto a guardare intorno, co¬ 
gli occhi lustri. In quel momento passava la Mangiacar- 
rubbe, che andava sgridando Brasi Cipolla per la strada, 
e ‘N toni disse: - Q uesta qui l'ha trovato il marito; ed 
ora, quando avranno finito di quistionare, andranno a 
dormire nella loro casa. 


Letteratura italiana Einaudi 275 



G iovanni Verga -1 M al avoglia 


G li altri stettero zitti, e per tutto il paese era un gran 
silenzio, soltanto si udiva sbattere ancora qualche porta 
che si chiudeva; e A lessi a quelle parole si fece coraggio 
per dirgli: 

- Se volessi anche tu ci hai la tua casa. D i là c'è appo¬ 
sta il letto per te. 

- No! rispose 'N toni. lo devo andarmene. Là c'era il 
letto della mamma, che lei inzuppava tutto di lagrime 
quando volevo andarmene. Ti rammenti le belle chiac¬ 
chierate che si facevano la sera, mentre si salavano le ac¬ 
ciughe? e la N unziata che spiegava gli indovinelli? e la 
mamma, e la L ia, tutti lì, al chiaro di luna, che si sentiva 
chiacchierare per tutto il paese, come fossimo tutti una 
famiglia? Anch'io allora non sapevo nulla, e qui non vo¬ 
levo starci, ma ora che so ogni cosa devo andarmene. 

I n quel momento parlava cogli occhi fissi a terra, e il 
capo rannicchiato nelle spalle. Allora Alessi gli buttò le 
braccia al collo. 

- Addio, ripetè 'N toni. Vedi che avevo ragione d'an- 
darmene! qui non posso starci. Addio, perdonatemi tut¬ 
ti. 

E se ne andò colla sua sporta sotto il braccio; poi 
quando fu lontano, in mezzo alla piazza scura e deserta, 
che tutti gli usci erano chiusi, si fermò ad ascoltare se 
chiudessero la porta della casa del nespolo, mentre il ca¬ 
ne gli abbaiava dietro, e gli diceva col suo abbaiare che 
era solo in mezzo al paese. Soltanto il mare gli brontola¬ 
va la solita storia lì sotto, in mezzo ai fariglioni, perché il 
mare non ha paese nemmen lui, ed è di tutti quelli che lo 
stanno ad ascoltare, di qua e di là dove nasce e muore il 
sole, anzi ad A ci T rezza ha un modo tutto suo di bronto¬ 
lare, e si riconosce subito al gorgogliare che fa tra quegli 
scogli nei quali si rompe, e par la voce di un amico. 

A Mora 'N toni si fermò in mezzo alla strada a guardare 
il paese tutto nero, come non gli bastasse il cuore di 
staccarsene, adesso che sapeva ogni cosa, e sedette sul 
muricciuolo della vigna di massaro Filippo. 


- Letteratura italiana Einaudi 276 



G iovanni Verga -1 M alavoglia 


Così stette un gran pezzo pensando a tante cose, 
guardando il paese nero, e ascoltando il mare che gli 
brontolava lì sotto. E ci stette fin quando cominciarono 
ad udirsi certi rumori ch'ei conosceva, e delle voci che si 
chiamavano dietro gli usci, e sbatter d'imposte, e dei 
passi per le strade buie. Sulla riva, in fondo alla piazza, 
cominciavano a formicolare dei lumi. Egli levò il capo a 
guardare i Tre Re che luccicavano, e la Puddara che an¬ 
nunziava l'alba, come l'aveva vista tante volte. Allora 
tornò a chinare il capo sul petto, e a pensare a tutta la 
sua storia. A poco a poco il mare cominciò a farsi bian¬ 
co, ei TreRe ad impallidire, elecasespuntavano ad una 
ad una nelle vie scure, cogli usci chiusi, che si conosce¬ 
vano tutte, e solo davanti alla bottega di Pizzuto c'era il 
lumicino, e Rocco Spatu colle mani nelle tasche che tos¬ 
siva e sputacchiava. - Fra poco lo zio Santoro aprirà la 
porta, pensò 'N toni, e si accoccolerà sull'uscio a comin¬ 
ciare la sua giornata anche lui. - Tornò a guardare il ma¬ 
re, che s'era fatto amaranto, tutto seminato di barche 
che avevano cominciato la loro giornata anche loro, ri¬ 
prese la sua sporta e disse: - 0 ra è tempo d'andarmene, 
perché fra poco comincierà a passar gente. Mail primo 
di tutti a cominciar la sua giornata è stato Rocco Spatu. 


Letteratura italiana Einaudi 277 



﻿Alessandro Manzoni
I promessi sposi
Questo e-book è stato realizzato anche grazie al sostegno di:

E-text
Web design, Editoria, Multimedia
(pubblica il tuo libro, o crea il tuo sito con E-text!)
http://www.e-text.it/

QUESTO E-BOOK:

TITOLO: I promessi sposi
AUTORE: Manzoni, Alessandro
TRADUTTORE: 
CURATORE: 
NOTE:

CODICE ISBN E-BOOK: n. d.

DIRITTI D'AUTORE: no

LICENZA: questo testo è distribuito con la licenza specificata al seguente indirizzo Internet: http://www.liberliber.it/libri/licenze/

TRATTO DA: I promessi sposi : storia milanese del secolo 17. scoperta e rifatta da Alessandro Manzoni. - Edizione riveduta dall'autore. - Milano : dalla Tipografia Guglielmini e Redaelli, 1840. - 2 v. (746 p. compless.) : ill. ; 31 cm.

CODICE ISBN FONTE: n. d.

1a EDIZIONE ELETTRONICA DEL: 11 giugno 2014
2a EDIZIONE ELETTRONICA DEL: 30 maggio 2017

INDICE DI AFFIDABILITA': 2
  0: affidabilità bassa
  1: affidabilità media
  2: affidabilità buona
  3: affidabilità ottima

DIGITALIZZAZIONE:
Fabio Ciotti
Paolo Alberti, paoloalberti@iol.it

REVISIONE:
Paolo Alberti, paoloalberti@iol.it

IMPAGINAZIONE:
Paolo Alberti, paoloalberti@iol.it
Catia Righi, catia_righi@tin.it

PUBBLICAZIONE:
Catia Righi, catia_righi@tin.it
Informazioni sul "progetto Manuzio"
Il "progetto Manuzio" è una iniziativa dell'associazione culturale Liber Liber. Aperto a chiunque voglia collaborare, si pone come scopo la pubblicazione e la diffusione gratuita di opere letterarie in formato elettronico. Ulteriori informazioni sono disponibili sul sito Internet:
http://www.liberliber.it/
Aiuta anche tu il "progetto Manuzio"
Se questo "libro elettronico" è stato di tuo gradimento, o se condividi le finalità del "progetto Manuzio", invia una donazione a Liber Liber. Il tuo sostegno ci aiuterà a far crescere ulteriormente la nostra biblioteca. Qui le istruzioni:
http://www.liberliber.it/aiuta/
Indice generale
INTRODUZIONE	8
CAPITOLO PRIMO	14
CAPITOLO II	45
CAPITOLO III	68
CAPITOLO IV	94
CAPITOLO V	119
CAPITOLO VI	145
CAPITOLO VII	169
CAPITOLO VIII	200
CAPITOLO IX	237
CAPITOLO X	271
CAPITOLO XI	309
CAPITOLO XII	341
CAPITOLO XIII	365
CAPITOLO XIV	389
CAPITOLO XV	416
CAPITOLO XVI	443
CAPITOLO XVII	468
CAPITOLO XVIII	494
CAPITOLO XIX	519
CAPITOLO XX	542
CAPITOLO XXI	565
CAPITOLO XXII	590
CAPITOLO XXIII	610
CAPITOLO XXIV	641
CAPITOLO XXV	683
CAPITOLO XXVI	706
CAPITOLO XXVII	730
CAPITOLO XXVIII	757
CAPITOLO XXIX	792
CAPITOLO XXX	816
CAPITOLO XXXI	837
CAPITOLO XXXII	866
CAPITOLO XXXIII	898
CAPITOLO XXXIV	932
CAPITOLO XXXV	966
CAPITOLO XXXVI	989
CAPITOLO XXXVII	1020
CAPITOLO XXXVIII	1043

I PROMESSI SPOSI
STORIA MILANESE DEL SECOLO XVII
SCOPERTA E RIFATTA
DA
Alessandro Manzoni

INTRODUZIONE
"L'Historia si può veramente deffinire una guerra illustre contro il Tempo, perchè togliendoli di mano gl'anni suoi prigionieri, anzi già fatti cadaueri, li richiama in vita, li passa in rassegna, e li schiera di nuovo in battaglia. Ma gl'illustri Campioni che in tal Arringo fanno messe di Palme e d'Allori, rapiscono solo che le sole spoglie più sfarzose e brillanti, imbalsamando co' loro inchiostri le Imprese de Prencipi e Potentati, e qualificati Personaggj, e trapontando coll'ago finissimo dell'ingegno i fili d'oro e di seta, che formano un perpetuo ricamo di Attioni gloriose. Però alla mia debolezza non è lecito solleuarsi a tal'argomenti, e sublimità pericolose, con aggirarsi tra Labirinti de' Politici maneggj, et il rimbombo de' bellici Oricalchi: solo che hauendo hauuto notitia di fatti memorabili, se ben capitorno a gente meccaniche, e di piccol affare, mi accingo di lasciarne memoria a Posteri, con far di tutto schietta e genuinamente il Racconto, ouuero sia Relatione. Nella quale si vedrà in angusto Teatro luttuose Traggedie d'horrori, e Scene di malvaggità grandiosa, con intermezi d'Imprese virtuose e buontà angeliche, opposte alle operationi diaboliche. E veramente, considerando che questi nostri climi sijno sotto l'amparo del Re Cattolico nostro Signore, che è quel Sole che mai tramonta, e che sopra di essi, con riflesso Lume, qual Luna giamai calante, risplenda l'Heroe di nobil Prosapia che pro tempore ne tiene le sue parti, e gl'Amplissimi Senatori quali Stelle fisse, e gl'altri Spettabili Magistrati qual'erranti Pianeti spandino la luce per ogni doue, venendo così a formare un nobilissimo Cielo, altra causale trouar non si può del vederlo tramutato in inferno d'atti tenebrosi, malvaggità e sevitie che dagl'huomini temerarij si vanno moltiplicando, se non se arte e fattura diabolica, attesochè l'humana malitia per sè sola bastar non dourebbe a resistere a tanti Heroi, che con occhij d'Argo e braccj di Briareo, si vanno trafficando per li pubblici emolumenti. Per locchè descriuendo questo Racconto auuenuto ne' tempi di mia verde staggione, abbenchè la più parte delle persone che vi rappresentano le loro parti, sijno sparite dalla Scena del Mondo, con rendersi tributarij delle Parche, pure per degni rispetti, si tacerà li loro nomi, cioè la parentela, et il medesmo si farà de' luochi, solo indicando li Territorij generaliter. Nè alcuno dirà questa sij imperfettione del Racconto, e defformità di questo mio rozzo Parto, a meno questo tale Critico non sij persona affatto diggiuna della Filosofia: che quanto agl'huomini in essa versati, ben vederanno nulla mancare alla sostanza di detta Narratione. Imperciocchè, essendo cosa evidente, e da verun negata non essere i nomi se non puri purissimi accidenti...."
— Ma, quando io avrò durata l'eroica fatica di trascriver questa storia da questo dilavato e graffiato autografo, e l'avrò data, come si suol dire, alla luce, si troverà poi chi duri la fatica di leggerla? —
Questa riflessione dubitativa, nata nel travaglio del decifrare uno scarabocchio che veniva dopo accidenti, mi fece sospender la copia, e pensar più seriamente a quello che convenisse di fare. – Ben è vero, dicevo tra me, scartabellando il manoscritto, ben è vero che quella grandine di concettini e di figure non continua così alla distesa per tutta l'opera. Il buon secentista ha voluto sul principio mettere in mostra la sua virtù; ma poi, nel corso della narrazione, e talvolta per lunghi tratti, lo stile cammina ben più naturale e più piano. Sì; ma com'è dozzinale! com'è sguaiato! com'è scorretto! Idiotismi lombardi a iosa, frasi della lingua adoperate a sproposito, grammatica arbitraria, periodi sgangherati. E poi, qualche eleganza spagnola seminata qua e là; e poi, ch'è peggio, ne' luoghi più terribili o più pietosi della storia, a ogni occasione d'eccitar maraviglia, o di far pensare, a tutti que' passi insomma che richiedono bensì un po' di rettorica, ma rettorica discreta, fine, di buon gusto, costui non manca mai di metterci di quella sua così fatta del proemio. E allora, accozzando, con un'abilità mirabile, le qualità più opposte, trova la maniera di riuscir rozzo insieme e affettato, nella stessa pagina, nello stesso periodo, nello stesso vocabolo. Ecco qui: declamazioni ampollose, composte a forza di solecismi pedestri, e da per tutto quella goffaggine ambiziosa, ch'è il proprio carattere degli scritti di quel secolo, in questo paese. In vero, non è cosa da presentare a lettori d'oggigiorno: son troppo ammaliziati, troppo disgustati di questo genere di stravaganze. Meno male, che il buon pensiero m'è venuto sul principio di questo sciagurato lavoro: e me ne lavo le mani. —
Nell'atto però di chiudere lo scartafaccio, per riporlo, mi sapeva male che una storia così bella dovesse rimanersi tuttavia sconosciuta; perchè, in quanto storia, può essere che al lettore ne paia altrimenti, ma a me era parsa bella, come dico; molto bella. – Perchè non si potrebbe, pensai, prender la serie de' fatti da questo manoscritto, e rifarne la dicitura? – Non essendosi presentato alcuna obiezion ragionevole, il partito fu subito abbracciato. Ed ecco l'origine del presente libro, esposta con un'ingenuità pari all'importanza del libro medesimo.
Taluni però di que' fatti, certi costumi descritti dal nostro autore, c'eran sembrati così nuovi, così strani, per non dir peggio, che, prima di prestargli fede, abbiam voluto interrogare altri testimoni; e ci siam messi a frugar nelle memorie di quel tempo, per chiarirci se veramente il mondo camminasse allora a quel modo. Una tale indagine dissipò tutti i nostri dubbi: a ogni passo ci abbattevamo in cose consimili, e in cose più forti: e, quello che ci parve più decisivo, abbiam perfino ritrovati alcuni personaggi, de' quali non avendo mai avuto notizia fuor che dal nostro manoscritto, eravamo in dubbio se fossero realmente esistiti. E, all'occorrenza, citeremo alcuna di quelle testimonianze, per procacciar fede alle cose, alle quali, per la loro stranezza, il lettore sarebbe più tentato di negarla.
Ma, rifiutando come intollerabile la dicitura del nostro autore, che dicitura vi abbiam noi sostituita? Qui sta il punto.
Chiunque, senza esser pregato, s'intromette a rifar l'opera altrui, s'espone a rendere uno stretto conto della sua, e ne contrae in certo modo l'obbligazione: è questa una regola di fatto e di diritto, alla quale non pretendiam punto di sottrarci. Anzi, per conformarci ad essa di buon grado, avevam proposto di dar qui minutamente ragione del modo di scrivere da noi tenuto; e, a questo fine, siamo andati, per tutto il tempo del lavoro, cercando d'indovinare le critiche possibili e contingenti, con intenzione di ribatterle tutte anticipatamente. Nè in questo sarebbe stata la difficoltà; giacchè (dobbiam dirlo a onor del vero) non ci si presentò alla mente una critica, che non le venisse insieme una risposta trionfante, di quelle risposte che, non dico risolvon le questioni, ma le mutano. Spesso anche, mettendo due critiche alle mani tra loro, le facevam battere l'una dall'altra; o, esaminandole ben a fondo, riscontrandole attentamente, riuscivamo a scoprire e a mostrare che, così opposte in apparenza, eran però d'uno stesso genere, nascevan tutt'e due dal non badare ai fatti e ai principi su cui il giudizio doveva esser fondato; e, messele, con loro gran sorpresa, insieme, le mandavamo insieme a spasso. Non ci sarebbe mai stato autore che provasse così ad evidenza d'aver fatto bene. Ma che? quando siamo stati al punto di raccapezzar tutte le dette obiezioni e risposte, per disporle con qualche ordine, misericordia! venivano a fare un libro. Veduta la qual cosa, abbiam messo da parte il pensiero, per due ragioni che il lettore troverà certamente buone: la prima, che un libro impiegato a giustificarne un altro, anzi lo stile d'un altro, potrebbe parer cosa ridicola: la seconda, che di libri basta uno per volta, quando non è d'avanzo.
CAPITOLO PRIMO
Quel ramo del lago di Como, che volge a mezzogiorno, tra due catene non interrotte di monti, tutto a seni e a golfi, a seconda dello sporgere e del rientrare di quelli, vien, quasi a un tratto, a ristringersi, e a prender corso e figura di fiume, tra un promontorio a destra, e un'ampia costiera dall'altra parte; e il ponte, che ivi congiunge le due rive, par che renda ancor più sensibile all'occhio questa trasformazione, e segni il punto in cui il lago cessa, e l'Adda rincomincia, per ripigliar poi nome di lago dove le rive, allontanandosi di nuovo, lascian l'acqua distendersi e rallentarsi in nuovi golfi e in nuovi seni. La costiera, formata dal deposito di tre grossi torrenti, scende appoggiata a due monti contigui, l'uno detto di san Martino, l'altro, con voce lombarda, il Resegone, dai molti suoi cocuzzoli in fila, che in vero lo fanno somigliare a una sega: talchè non è chi, al primo vederlo, purchè sia di fronte, come per esempio di su le mura di Milano che guardano a settentrione, non lo discerna tosto, a un tal contrassegno, in quella lunga e vasta giogaia, dagli altri monti di nome più oscuro e di forma più comune. Per un buon pezzo, la costa sale con un pendìo lento e continuo; poi si rompe in poggi e in valloncelli, in erte e in ispianate, secondo l'ossatura de' due monti, e il lavoro dell'acque. Il lembo estremo, tagliato dalle foci de' torrenti, è quasi tutto ghiaia e ciottoloni; il resto, campi e vigne, sparse di terre, di ville, di casali; in qualche parte boschi, che si prolungano su per la montagna. Lecco, la principale di quelle terre, e che dà nome al territorio, giace poco discosto dal ponte, alla riva del lago, anzi viene in parte a trovarsi nel lago stesso, quando questo ingrossa: un gran borgo al giorno d'oggi, e che s'incammina a diventar città. Ai tempi in cui accaddero i fatti che prendiamo a raccontare, quel borgo, già considerabile, era anche un castello, e aveva perciò l'onore d'alloggiare un comandante, e il vantaggio di possedere una stabile guarnigione di soldati spagnoli, che insegnavan la modestia alle fanciulle e alle donne del paese, accarezzavan di tempo in tempo le spalle a qualche marito, a qualche padre; e, sul finir dell'estate, non mancavan mai di spandersi nelle vigne, per diradar l'uve, e alleggerire a' contadini le fatiche della vendemmia. Dall'una all'altra di quelle terre, dall'alture alla riva, da un poggio all'altro, correvano, e corrono tuttavia, strade e stradette, più o men ripide, o piane; ogni tanto affondate, sepolte tra due muri, donde, alzando lo sguardo, non iscoprite che un pezzo di cielo e qualche vetta di monte; ogni tanto elevate su terrapieni aperti: e da qui la vista spazia per prospetti più o meno estesi, ma ricchi sempre e sempre qualcosa nuovi, secondo che i diversi punti piglian più o meno della vasta scena circostante, e secondo che questa o quella parte campeggia o si scorcia, spunta o sparisce a vicenda. Dove un pezzo, dove un altro, dove una lunga distesa di quel vasto e variato specchio dell'acqua; di qua lago, chiuso all'estremità o piuttosto smarrito in un gruppo, in un andirivieni di montagne, e di mano in mano più allargato tra altri monti che si spiegano, a uno a uno, allo sguardo, e che l'acqua riflette capovolti, co' paesetti posti sulle rive; di là braccio di fiume, poi lago, poi fiume ancora, che va a perdersi in lucido serpeggiamento pur tra' monti che l'accompagnano, degradando via via, e perdendosi quasi anch'essi nell'orizzonte. Il luogo stesso da dove contemplate que' vari spettacoli, vi fa spettacolo da ogni parte: il monte di cui passeggiate le falde, vi svolge, al di sopra, d'intorno, le sue cime e le balze, distinte, rilevate, mutabili quasi a ogni passo, aprendosi e contornandosi in gioghi ciò che v'era sembrato prima un sol giogo, e comparendo in vetta ciò che poco innanzi vi si rappresentava sulla costa: e l'ameno, il domestico di quelle falde tempera gradevolmente il selvaggio, e orna vie più il magnifico dell'altre vedute.
Per una di queste stradicciole, tornava bel bello dalla passeggiata verso casa, sulla sera del giorno 7 novembre dell'anno 1628, don Abbondio, curato d'una delle terre accennate di sopra: il nome di questa, nè il casato del personaggio, non si trovan nel manoscritto, nè a questo luogo nè altrove. Diceva tranquillamente il suo ufizio, e talvolta, tra un salmo e l'altro, chiudeva il breviario, tenendovi dentro, per segno, l'indice della mano destra, e, messa poi questa nell'altra dietro la schiena, proseguiva il suo cammino, guardando a terra, e buttando con un piede verso il muro i ciottoli che facevano inciampo nel sentiero: poi alzava il viso, e, girati oziosamente gli occhi all'intorno, li fissava alla parte d'un monte, dove la luce del sole già scomparso, scappando per i fessi del monte opposto, si dipingeva qua e là sui massi sporgenti, come a larghe e inuguali pezze di porpora. Aperto poi di nuovo il breviario, e recitato un altro squarcio, giunse a una voltata della stradetta, dov'era solito d'alzar sempre gli occhi dal libro, e di guardarsi dinanzi: e così fece anche quel giorno. Dopo la voltata, la strada correva diritta, forse un sessanta passi, e poi si divideva in due viottole, a foggia d'un ipsilon: quella a destra saliva verso il monte, e menava alla cura: l'altra scendeva nella valle fino a un torrente; e da questa parte il muro non arrivava che all'anche del passeggiero. I muri interni delle due viottole, in vece di riunirsi ad angolo, terminavano in un tabernacolo, sul quale eran dipinte certe figure lunghe, serpeggianti, che finivano in punta, e che, nell'intenzion dell'artista, e agli occhi degli abitanti del vicinato, volevan dir fiamme; e, alternate con le fiamme, cert'altre figure da non potersi descrivere, che volevan dire anime del purgatorio: anime e fiamme a color di mattone, sur un fondo bigiognolo, con qualche scalcinatura qua e là. Il curato, voltata la stradetta, e dirizzando, com'era solito, lo sguardo al tabernacolo, vide una cosa che non s'aspettava, e che non avrebbe voluto vedere. Due uomini stavano, l'uno dirimpetto all'altro, al confluente, per dir così, delle due viottole: un di costoro, a cavalcioni sul muricciolo basso, con una gamba spenzolata al di fuori, e l'altro piede posato sul terreno della strada; il compagno, in piedi, appoggiato al muro, con le braccia incrociate sul petto. L'abito, il portamento, e quello che, dal luogo ov'era giunto il curato, si poteva distinguer dell'aspetto, non lasciavan dubbio intorno alla lor condizione. Avevano entrambi intorno al capo una reticella verde, che cadeva sull'omero sinistro, terminata in una gran nappa, e dalla quale usciva sulla fronte un enorme ciuffo: due lunghi mustacchi arricciati in punta: una cintura lucida di cuoio, e a quella attaccate due pistole: un piccol corno ripieno di polvere, cascante sul petto, come una collana: un manico di coltellaccio che spuntava fuori d'un taschino degli ampi e gonfi calzoni: uno spadone, con una gran guardia traforata a lamine d'ottone, congegnate come in cifra, forbite e lucenti: a prima vista si davano a conoscere per individui della specie de' bravi.
Questa specie, ora del tutto perduta, era allora floridissima in Lombardia, e già molto antica. Chi non ne avesse idea, ecco alcuni squarci autentici, che potranno darne una bastante de' suoi caratteri principali, degli sforzi fatti per ispegnerla, e della sua dura e rigogliosa vitalità.
Fino dall'otto aprile dell'anno 1583, l'Illustrissimo ed Eccellentissimo signor don Carlo d'Aragon, Principe di Castelvetrano, Duca di Terranuova, Marchese d'Avola, Conte di Burgeto, grande Ammiraglio, e gran Contestabile di Sicilia, Governatore di Milano e Capitan Generale di Sua Maestà Cattolica in Italia, pienamente informato della intollerabile miseria in che è vivuta e vive questa città di Milano, per cagione dei bravi e vagabondi, pubblica un bando contro di essi. Dichiara e diffinisce tutti coloro essere compresi in questo bando, e doversi ritenere bravi e vagabondi.... i quali, essendo forestieri o del paese, non hanno esercizio alcuno, od avendolo, non lo fanno.... ma, senza salario, o pur con esso, s'appoggiano a qualche cavaliere o gentiluomo, officiale o mercante.... per fargli spalle e favore, o veramente, come si può presumere, per tendere insidie ad altri.... A tutti costoro ordina che, nel termine di giorni sei, abbiano a sgomberare il paese, intima la galera a' renitenti, e dà a tutti gli ufiziali della giustizia le più stranamente ampie e indefinite facoltà, per l'esecuzione dell'ordine. Ma, nell'anno seguente, il 12 aprile, scorgendo il detto signore, che questa Città è tuttavia piena di detti bravi.... tornati a vivere come prima vivevano, non punto mutato il costume loro, nè scemato il numero, dà fuori un'altra grida, ancor più vigorosa e notabile, nella quale, tra l'altre ordinazioni, prescrive:
Che qualsivoglia persona, così di questa Città, come forestiera, che per due testimonj consterà esser tenuto, e comunemente riputato per bravo, et aver tal nome, ancorchè non si verifichi aver fatto delitto alcuno.... per questa sola riputazione di bravo, senza altri indizj, possa dai detti giudici e da ognuno di loro esser posto alla corda et al tormento, per processo informativo.... et ancorchè non confessi delitto alcuno, tuttavia sia mandato alla galea, per detto triennio, per la sola opinione e nome di bravo, come di sopra. Tutto ciò, e il di più che si tralascia, perchè Sua Eccellenza è risoluta di voler essere obbedita da ognuno.
All'udir parole d'un tanto signore, così gagliarde e sicure, e accompagnate da tali ordini, viene una gran voglia di credere che, al solo rimbombo di esse, tutti i bravi siano scomparsi per sempre. Ma la testimonianza d'un signore non meno autorevole, nè meno dotato di nomi, ci obbliga a credere tutto il contrario. È questi l'Illustrissimo ed Eccellentissimo Signor Juan Fernandez de Velasco, Contestabile di Castiglia, Cameriero maggiore di Sua Maestà, Duca della Città di Frias, Conte di Haro e Castelnovo, Signore della Casa di Velasco, e di quella delli sette Infanti di Lara, Governatore dello Stato di Milano, etc. Il 5 giugno dell'anno 1593, pienamente informato anche lui di quanto danno e rovine sieno.... i bravi e vagabondi, e del pessimo effetto che tal sorta di gente, fa contra il ben pubblico, et in delusione della giustizia, intima loro di nuovo che, nel termine di giorni sei, abbiano a sbrattare il paese, ripetendo a un dipresso le prescrizioni e le minacce medesime del suo predecessore. Il 23 maggio poi dell'anno 1598, informato, con non poco dispiacere dell'animo suo, che.... ogni dì più in questa Città e Stato va crescendo il numero di questi tali (bravi e vagabondi), nè di loro, giorno e notte, altro si sente che ferite appostatamente date, omicidii e ruberie et ogni altra qualità di delitti, ai quali si rendono più facili, confidati essi bravi d'essere aiutati dai capi e fautori loro.... prescrive di nuovo gli stessi rimedi, accrescendo la dose, come s'usa nelle malattie ostinate. Ognuno dunque, conchiude poi, onninamente si guardi di contravvenire in parte alcuna alla grida presente, perchè, in luogo di provare la clemenza di Sua Eccellenza, proverà il rigore, e l'ira sua.... essendo risoluta e determinata che questa sia l'ultima e perentoria monizione.
Non fu però di questo parere l'Illustrissimo ed Eccellentissimo Signore, il Signor Don Pietro Enriquez de Acevedo, Conte di Fuentes, Capitano, e Governatore dello Stato di Milano; non fu di questo parere, e per buone ragioni. Pienamente informato della miseria in che vive questa Città e Stato per cagione del gran numero di bravi che in esso abbonda.... e risoluto di totalmente estirpare seme tanto pernizioso, dà fuori, il 5 decembre 1600, una nuova grida piena anch'essa di severissime comminazioni, con fermo proponimento che, con ogni rigore, e senza speranza di remissione, siano onninamente eseguite.
Convien credere però che non ci si mettesse con tutta quella buona voglia che sapeva impiegare nell'ordir cabale, e nel suscitar nemici al suo gran nemico Enrico IV; giacchè, per questa parte, la storia attesta come riuscisse ad armare contro quel re il duca di Savoia, a cui fece perder più d'una città; come riuscisse a far congiurare il duca di Biron, a cui fece perder la testa; ma, per ciò che riguarda quel seme tanto pernizioso de' bravi, certo è che esso continuava a germogliare, il 22 settembre dell'anno 1612. In quel giorno l'Illustrissimo ed Eccellentissimo Signore, Don Giovanni de Mendozza, Marchese de la Hynojosa, Gentiluomo etc., Governatore etc., pensò seriamente ad estirparlo. A quest'effetto, spedì a Pandolfo e Marco Tullio Malatesti, stampatori regii camerali, la solita grida, corretta ed accresciuta, perchè la stampassero ad esterminio de' bravi. Ma questi vissero ancora per ricevere, il 24 decembre dell'anno 1618, gli stessi e più forti colpi dall'Illustrissimo ed Eccellentissimo Signore, il Signor Don Gomez Suarez de Figueroa, Duca di Feria, etc., Governatore etc. Però, non essendo essi morti neppur di quelli, l'Illustrissimo ed Eccellentissimo Signore, il Signor Gonzalo Fernandez di Cordova, sotto il cui governo accadde la passeggiata di don Abbondio, s'era trovato costretto a ricorreggere e ripubblicare la solita grida contro i bravi, il giorno 5 ottobre del 1627, cioè un anno, un mese e due giorni prima di quel memorabile avvenimento.
Nè fu questa l'ultima pubblicazione; ma noi delle posteriori non crediamo dover far menzione, come di cosa che esce dal periodo della nostra storia. Ne accenneremo soltanto una del 13 febbraio dell'anno 1632, nella quale l'Illustrissimo ed Eccellentissimo Signore, el Duque de Feria, per la seconda volta governatore, ci avvisa che le maggiori sceleraggini procedono da quelli che chiamano bravi. Questo basta ad assicurarci che, nel tempo di cui noi trattiamo, c'era de' bravi tuttavia.
Che i due descritti di sopra stessero ivi ad aspettar qualcheduno, era cosa troppo evidente; ma quel che più dispiacque a don Abbondio fu il dover accorgersi, per certi atti, che l'aspettato era lui. Perchè, al suo apparire, coloro s'eran guardati in viso, alzando la testa, con un movimento dal quale si scorgeva che tutt'e due a un tratto avevan detto: è lui; quello che stava a cavalcioni s'era alzato, tirando la sua gamba sulla strada; l'altro s'era staccato dal muro; e tutt'e due gli s'avviavano incontro. Egli, tenendosi sempre il breviario aperto dinanzi, come se leggesse, spingeva lo sguardo in su, per ispiar le mosse di coloro; e, vedendoseli venir proprio incontro, fu assalito a un tratto da mille pensieri. Domandò subito in fretta a se stesso, se, tra i bravi e lui, ci fosse qualche uscita di strada, a destra o a sinistra; e gli sovvenne subito di no. Fece un rapido esame, se avesse peccato contro qualche potente, contro qualche vendicativo; ma, anche in quel turbamento, il testimonio consolante della coscienza lo rassicurava alquanto: i bravi però s'avvicinavano, guardandolo fisso. Mise l'indice e il medio della mano sinistra nel collare, come per raccomodarlo; e, girando le due dita intorno al collo, volgeva intanto la faccia all'indietro, torcendo insieme la bocca, e guardando con la coda dell'occhio, fin dove poteva, se qualcheduno arrivasse; ma non vide nessuno. Diede un'occhiata, al di sopra del muricciolo, ne' campi: nessuno; un'altra più modesta sulla strada dinanzi; nessuno, fuorchè i bravi. Che fare? tornare indietro, non era a tempo: darla a gambe, era lo stesso che dire, inseguitemi, o peggio. Non potendo schivare il pericolo, vi corse incontro, perchè i momenti di quell'incertezza erano allora così penosi per lui, che non desiderava altro che d'abbreviarli. Affrettò il passo, recitò un versetto a voce più alta, compose la faccia a tutta quella quiete e ilarità che potè, fece ogni sforzo per preparare un sorriso; quando si trovò a fronte dei due galantuomini, disse mentalmente: ci siamo; e si fermò su due piedi.
– Signor curato, – disse un di que' due, piantandogli gli occhi in faccia.
– Cosa comanda? – rispose subito don Abbondio, alzando i suoi dal libro, che gli restò spalancato nelle mani, come sur un leggìo.
– Lei ha intenzione, – proseguì l'altro, con l'atto minaccioso e iracondo di chi coglie un suo inferiore sull'intraprendere una ribalderia, – lei ha intenzione di maritar domani Renzo Tramaglino e Lucia Mondella!
– Cioè.... – rispose, con voce tremolante, don Abbondio: – cioè. Lor signori son uomini di mondo, e sanno benissimo come vanno queste faccende. Il povero curato non c'entra: fanno i loro pasticci tra loro, e poi.... e poi, vengon da noi, come s'anderebbe a un banco a riscotere; e noi.... noi siamo i servitori del comune.
– Or bene, – gli disse il bravo, all'orecchio, ma in tono solenne di comando, – questo matrimonio non s'ha da fare, nè domani, nè mai.
– Ma, signori miei, – replicò don Abbondio, con la voce mansueta e gentile di chi vuol persuadere un impaziente, – ma, signori miei, si degnino di mettersi ne' miei panni. Se la cosa dipendesse da me,.... vedon bene che a me non me ne vien nulla in tasca....
– Orsù, – interruppe il bravo, – se la cosa avesse a decidersi a ciarle, lei ci metterebbe in sacco. Noi non ne sappiamo, nè vogliam saperne di più. Uomo avvertito.... lei c'intende.
– Ma lor signori son troppo giusti, troppo ragionevoli....
– Ma, – interruppe questa volta l'altro compagnone, che non aveva parlato fin allora, – ma il matrimonio non si farà, o.... – e qui una buona bestemmia, – o chi lo farà non se ne pentirà, perchè non ne avrà tempo, e.... – un'altra bestemmia.
– Zitto, zitto, – riprese il primo oratore: – il signor curato è un uomo che sa il viver del mondo; e noi siam galantuomini, che non vogliam fargli del male, purchè abbia giudizio. Signor curato, l'illustrissimo signor don Rodrigo nostro padrone la riverisce caramente.
Questo nome fu, nella mente di don Abbondio, come, nel forte d'un temporale notturno, un lampo che illumina momentaneamente e in confuso gli oggetti, e accresce il terrore. Fece, come per istinto, un grand'inchino, e disse: – se mi sapessero suggerire....
– Oh! suggerire a lei che sa di latino! – interruppe ancora il bravo, con un riso tra lo sguaiato e il feroce. – A lei tocca. E sopra tutto, non si lasci uscir parola su questo avviso che le abbiam dato per suo bene; altrimenti.... ehm.... sarebbe lo stesso che fare quel tal matrimonio. Via, che vuol che si dica in suo nome all'illustrissimo signor don Rodrigo?
– Il mio rispetto....
– Si spieghi meglio!
–.... Disposto.... disposto sempre all'ubbidienza –. E, proferendo queste parole, non sapeva nemmen lui se faceva una promessa, o un complimento. I bravi le presero, o mostraron di prenderle nel significato più serio.
– Benissimo, e buona notte, messere, – disse l'un d'essi, in atto di partir col compagno. Don Abbondio, che, pochi momenti prima, avrebbe dato un occhio per iscansarli, allora avrebbe voluto prolungar la conversazione e le trattative. – Signori.... – cominciò, chiudendo il libro con le due mani; ma quelli, senza più dargli udienza, presero la strada dond'era lui venuto, e s'allontanarono, cantando una canzonaccia che non voglio trascrivere. Il povero don Abbondio rimase un momento a bocca aperta, come incantato; poi prese quella delle due stradette che conduceva a casa sua, mettendo innanzi a stento una gamba dopo l'altra, che parevano aggranchiate. Come stesse di dentro, s'intenderà meglio, quando avrem detto qualche cosa del suo naturale, e de' tempi in cui gli era toccato di vivere.
Don Abbondio (il lettore se n'è già avveduto) non era nato con un cuor di leone. Ma, fin da' primi suoi anni, aveva dovuto comprendere che la peggior condizione, a que' tempi, era quella d'un animale senza artigli e senza zanne, e che pure non si sentisse inclinazione d'esser divorato. La forza legale non proteggeva in alcun conto l'uomo tranquillo, inoffensivo, e che non avesse altri mezzi di far paura altrui. Non già che mancassero leggi e pene contro le violenze private. Le leggi anzi diluviavano; i delitti erano enumerati, e particolareggiati, con minuta prolissità; le pene, pazzamente esorbitanti e, se non basta, aumentabili, quasi per ogni caso, ad arbitrio del legislatore stesso e di cento esecutori; le procedure, studiate soltanto a liberare il giudice da ogni cosa che potesse essergli d'impedimento a proferire una condanna: gli squarci che abbiam riportati delle gride contro i bravi, ne sono un piccolo, ma fedel saggio. Con tutto ciò, anzi in gran parte a cagion di ciò, quelle gride, ripubblicate e rinforzate di governo in governo, non servivano ad altro che ad attestare ampollosamente l'impotenza de' loro autori; o, se producevan qualche effetto immediato, era principalmente d'aggiunger molte vessazioni a quelle che i pacifici e i deboli già soffrivano da' perturbatori, e d'accrescer le violenze e l'astuzia di questi. L'impunità era organizzata, e aveva radici che le gride non toccavano, o non potevano smovere. Tali eran gli asili, tali i privilegi d'alcune classi, in parte riconosciuti dalla forza legale, in parte tollerati con astioso silenzio, o impugnati con vane proteste, ma sostenuti in fatto e difesi da quelle classi, con attività d'interesse, e con gelosia di puntiglio. Ora, quest'impunità minacciata e insultata, ma non distrutta dalle gride, doveva naturalmente, a ogni minaccia, e a ogni insulto, adoperar nuovi sforzi e nuove invenzioni, per conservarsi. Così accadeva in effetto; e, all'apparire delle gride dirette a comprimere i violenti, questi cercavano nella loro forza reale i nuovi mezzi più opportuni, per continuare a far ciò che le gride venivano a proibire. Potevan ben esse inceppare a ogni passo, e molestare l'uomo bonario, che fosse senza forza propria e senza protezione; perchè, col fine d'aver sotto la mano ogni uomo, per prevenire o per punire ogni delitto, assoggettavano ogni mossa del privato al volere arbitrario d'esecutori d'ogni genere. Ma chi, prima di commettere il delitto, aveva prese le sue misure per ricoverarsi a tempo in un convento, in un palazzo, dove i birri non avrebber mai osato metter piede; chi, senz'altre precauzioni, portava una livrea che impegnasse a difenderlo la vanità e l'interesse d'una famiglia potente, di tutto un ceto, era libero nelle sue operazioni, e poteva ridersi di tutto quel fracasso delle gride. Di quegli stessi ch'eran deputati a farle eseguire, alcuni appartenevano per nascita alla parte privilegiata, alcuni ne dipendevano per clientela; gli uni e gli altri, per educazione, per interesse, per consuetudine, per imitazione, ne avevano abbracciate le massime, e si sarebbero ben guardati dall'offenderle, per amor d'un pezzo di carta attaccato sulle cantonate. Gli uomini poi incaricati dell'esecuzione immediata, quando fossero stati intraprendenti come eroi, ubbidienti come monaci, e pronti a sacrificarsi come martiri, non avrebber però potuto venirne alla fine, inferiori com'eran di numero a quelli che si trattava di sottomettere, e con una gran probabilità d'essere abbandonati da chi, in astratto e, per così dire, in teoria, imponeva loro di operare. Ma, oltre di ciò, costoro eran generalmente de' più abbietti e ribaldi soggetti del loro tempo; l'incarico loro era tenuto a vile anche da quelli che potevano averne terrore, e il loro titolo un improperio. Era quindi ben naturale che costoro, in vece d'arrischiare, anzi di gettar la vita in un'impresa disperata, vendessero la loro inazione, o anche la loro connivenza ai potenti, e si riservassero a esercitare la loro esecrata autorità e la forza che pure avevano, in quelle occasioni dove non c'era pericolo; nell'opprimer cioè, e nel vessare gli uomini pacifici e senza difesa.
L'uomo che vuole offendere, o che teme, ogni momento, d'essere offeso, cerca naturalmente alleati e compagni. Quindi era, in que' tempi, portata al massimo punto la tendenza degl'individui a tenersi collegati in classi, a formarne delle nuove, e a procurare ognuno la maggior potenza di quella a cui apparteneva. Il clero vegliava a sostenere e ad estendere le sue immunità, la nobiltà i suoi privilegi, il militare le sue esenzioni. I mercanti, gli artigiani erano arrolati in maestranze e in confraternite, i giurisperiti formavano una lega, i medici stessi una corporazione. Ognuna di queste piccole oligarchie aveva una sua forza speciale e propria; in ognuna l'individuo trovava il vantaggio d'impiegar per sè, a proporzione della sua autorità e della sua destrezza, le forze riunite di molti. I più onesti si valevan di questo vantaggio a difesa soltanto; gli astuti e i facinorosi ne approfittavano, per condurre a termine ribalderie, alle quali i loro mezzi personali non sarebber bastati, e per assicurarsene l'impunità. Le forze però di queste varie leghe eran molto disuguali; e, nelle campagne principalmente, il nobile dovizioso e violento, con intorno uno stuolo di bravi, e una popolazione di contadini avvezzi, per tradizione famigliare, e interessati o forzati a riguardarsi quasi come sudditi e soldati del padrone, esercitava un potere, a cui difficilmente nessun'altra frazione di lega avrebbe ivi potuto resistere.
Il nostro Abbondio, non nobile, non ricco, coraggioso ancor meno, s'era dunque accorto, prima quasi di toccar gli anni della discrezione, d'essere, in quella società, come un vaso di terra cotta, costretto a viaggiare in compagnia di molti vasi di ferro. Aveva quindi, assai di buon grado, ubbidito ai parenti, che lo vollero prete. Per dir la verità, non aveva gran fatto pensato agli obblighi e ai nobili fini del ministero al quale si dedicava: procacciarsi di che vivere con qualche agio, e mettersi in una classe riverita e forte, gli eran sembrate due ragioni più che sufficienti per una tale scelta. Ma una classe qualunque non protegge un individuo, non lo assicura, che fino a un certo segno: nessuna lo dispensa dal farsi un suo sistema particolare. Don Abbondio, assorbito continuamente ne' pensieri della propria quiete, non si curava di que' vantaggi, per ottenere i quali facesse bisogno d'adoperarsi molto, o d'arrischiarsi un poco. Il suo sistema consisteva principalmente nello scansar tutti i contrasti, e nel cedere, in quelli che non poteva scansare. Neutralità disarmata in tutte le guerre che scoppiavano intorno a lui, dalle contese, allora frequentissime, tra il clero e le podestà laiche, tra il militare e il civile, tra nobili e nobili, fino alle questioni tra due contadini, nate da una parola, e decise coi pugni, o con le coltellate. Se si trovava assolutamente costretto a prender parte tra due contendenti, stava col più forte, sempre però alla retroguardia, e procurando di far vedere all'altro ch'egli non gli era volontariamente nemico: pareva che gli dicesse: ma perchè non avete saputo esser voi il più forte? ch'io mi sarei messo dalla vostra parte. Stando alla larga da' prepotenti, dissimulando le loro soverchierie passeggiere e capricciose, corrispondendo con sommissioni a quelle che venissero da un'intenzione più seria e più meditata, costringendo, a forza d'inchini e di rispetto gioviale, anche i più burberi e sdegnosi, a fargli un sorriso, quando gl'incontrava per la strada, il pover'uomo era riuscito a passare i sessant'anni, senza gran burrasche.
Non è però che non avesse anche lui il suo po' di fiele in corpo; e quel continuo esercitar la pazienza, quel dar così spesso ragione agli altri, que' tanti bocconi amari inghiottiti in silenzio, glielo avevano esacerbato a segno che, se non avesse, di tanto in tanto, potuto dargli un po' di sfogo, la sua salute n'avrebbe certamente sofferto. Ma siccome v'eran poi finalmente al mondo, e vicino a lui, persone ch'egli conosceva ben bene per incapaci di far male, così poteva con quelle sfogare qualche volta il mal umore lungamente represso, e cavarsi anche lui la voglia d'essere un po' fantastico, e di gridare a torto. Era poi un rigido censore degli uomini che non si regolavan come lui, quando però la censura potesse esercitarsi senza alcuno, anche lontano, pericolo. Il battuto era almeno un imprudente; l'ammazzato era sempre stato un uomo torbido. A chi, messosi a sostener le sue ragioni contro un potente, rimaneva col capo rotto, don Abbondio sapeva trovar sempre qualche torto; cosa non difficile, perchè la ragione e il torto non si dividon mai con un taglio così netto, che ogni parte abbia soltanto dell'una o dell'altro. Sopra tutto poi, declamava contro que' suoi confratelli che, a loro rischio, prendevan le parti d'un debole oppresso, contro un soverchiatore potente. Questo chiamava un comprarsi gl'impicci a contanti, un voler raddirizzar le gambe ai cani; diceva anche severamente, ch'era un mischiarsi nelle cose profane, a danno della dignità del sacro ministero. E contro questi predicava, sempre però a quattr'occhi, o in un piccolissimo crocchio, con tanto più di veemenza, quanto più essi eran conosciuti per alieni dal risentirsi, in cosa che li toccasse personalmente. Aveva poi una sua sentenza prediletta, con la quale sigillava sempre i discorsi su queste materie: che a un galantuomo, il qual badi a sè, e stia ne' suoi panni, non accadon mai brutti incontri.
Pensino ora i miei venticinque lettori che impressione dovesse fare sull'animo del poveretto, quello che s'è raccontato. Lo spavento di que' visacci e di quelle parolacce, la minaccia d'un signore noto per non minacciare invano, un sistema di quieto vivere, ch'era costato tant'anni di studio e di pazienza, sconcertato in un punto, e un passo dal quale non si poteva veder come uscirne: tutti questi pensieri ronzavano tumultuariamente nel capo basso di don Abbondio. "Se Renzo si potesse mandare  in pace con un bel no, via; ma vorrà delle ragioni; e cosa ho da rispondergli, per amor del cielo? E, e, e, anche costui è una testa: un agnello se nessun lo tocca, ma se uno vuol contraddirgli.... ih! E poi, e poi, perduto dietro a quella Lucia, innamorato come.... Ragazzacci, che, per non saper che fare, s'innamorano, voglion maritarsi, e non pensano ad altro; non si fanno carico de' travagli in che mettono un povero galantuomo. Oh povero me! vedete se quelle due figuracce dovevan proprio piantarsi sulla mia strada, e prenderla con me! Che c'entro io? Son io che voglio maritarmi? Perchè non son andati piuttosto a parlare.... Oh vedete un poco: gran destino è il mio, che le cose a proposito mi vengan sempre in mente un momento dopo l'occasione. Se avessi pensato di suggerir loro che andassero a portar la loro imbasciata...." Ma, a questo punto, s'accorse che il pentirsi di non essere stato consigliere e cooperatore dell'iniquità era cosa troppo iniqua; e rivolse tutta la stizza de' suoi pensieri contro quell'altro che veniva così a togliergli la sua pace. Non conosceva don Rodrigo che di vista e di fama, nè aveva mai avuto che far con lui, altro che di toccare il petto col mento, e la terra con la punta del suo cappello, quelle poche volte che l'aveva incontrato per la strada. Gli era occorso di difendere, in più d'un'occasione, la riputazione di quel signore, contro coloro che, a bassa voce, sospirando, e alzando gli occhi al cielo, maledicevano qualche suo fatto: aveva detto cento volte ch'era un rispettabile cavaliere. Ma, in quel momento gli diede in cuor suo tutti que' titoli che non aveva mai udito applicargli da altri, senza interrompere in fretta con un oibò. Giunto, tra il tumulto di questi pensieri, alla porta di casa sua, ch'era in fondo del paesello, mise in fretta nella toppa la chiave, che già teneva in mano; aprì, entrò, richiuse diligentemente; e, ansioso di trovarsi in una compagnia fidata, chiamò subito: – Perpetua! Perpetua! –, avviandosi pure verso il salotto, dove questa doveva esser certamente ad apparecchiar la tavola per la cena. Era Perpetua, come ognun se n'avvede, la serva di don Abbondio: serva affezionata e fedele, che sapeva ubbidire e comandare, secondo l'occasione, tollerare a tempo il brontolìo e le fantasticaggini del padrone, e fargli a tempo tollerar le proprie, che divenivan di giorno in giorno più frequenti, da che aveva passata l'età sinodale dei quaranta, rimanendo celibe, per aver rifiutati tutti i partiti che le si erano offerti, come diceva lei, o per non aver mai trovato un cane che la volesse, come dicevan le sue amiche.
– Vengo, – rispose, mettendo sul tavolino, al luogo solito, il fiaschetto del vino prediletto di don Abbondio, e si mosse lentamente; ma non aveva ancor toccata la soglia del salotto, ch'egli v'entrò, con un passo così legato, con uno sguardo così adombrato, con un viso così stravolto, che non ci sarebbero nemmen bisognati gli occhi esperti di Perpetua, per iscoprire a prima vista che gli era accaduto qualche cosa di straordinario davvero.
– Misericordia! cos'ha, signor padrone?
– Niente, niente, – rispose don Abbondio, lasciandosi andar tutto ansante sul suo seggiolone.
– Come, niente? La vuol dare ad intendere a me? così brutto com'è? Qualche gran caso è avvenuto.
– Oh, per amor del cielo! Quando dico niente, o è niente, o è cosa che non posso dire.
– Che non può dir neppure a me? Chi si prenderà cura della sua salute? Chi le darà un parere?....
– Ohimè! tacete, e non apparecchiate altro: datemi un bicchiere del mio vino.
– E lei mi vorrà sostenere che non ha niente! – disse Perpetua, empiendo il bicchiere, e tenendolo poi in mano, come se non volesse darlo che in premio della confidenza che si faceva tanto aspettare.
– Date qui, date qui, – disse don Abbondio, prendendole il bicchiere, con la mano non ben ferma, e votandolo poi in fretta, come se fosse una medicina.
– Vuol dunque ch'io sia costretta di domandar qua e là cosa sia accaduto al mio padrone? – disse Perpetua, ritta dinanzi a lui, con le mani arrovesciate sui fianchi, e le gomita appuntate davanti, guardandolo fisso, quasi volesse succhiargli dagli occhi il segreto.
– Per amor del cielo! non fate pettegolezzi, non fate schiamazzi: ne va.... ne va la vita!
– La vita!
– La vita.
– Lei sa bene che, ogni volta che m'ha detto qualche cosa sinceramente, in confidenza, io non ho mai....
– Brava! come quando....
Perpetua s'avvide d'aver toccato un tasto falso; onde, cambiando subito il tono, – signor padrone, – disse, con voce commossa e da commovere, – io le sono sempre stata affezionata; e, se ora voglio sapere, è per premura, perchè vorrei poterla soccorrere, darle un buon parere, sollevarle l'animo....
Il fatto sta che don Abbondio aveva forse tanta voglia di scaricarsi del suo doloroso segreto, quanta ne avesse Perpetua di conoscerlo; onde, dopo aver respinti sempre più debolmente i nuovi e più incalzanti assalti di lei, dopo averle fatto più d'una volta giurare che non fiaterebbe, finalmente, con molte sospensioni, con molti ohimè, le raccontò il miserabile caso. Quando si venne al nome terribile del mandante, bisognò che Perpetua proferisse un nuovo e più solenne giuramento; e don Abbondio, pronunziato quel nome, si rovesciò sulla spalliera della seggiola, con un gran sospiro, alzando le mani, in atto insieme di comando e di supplica, e dicendo: – per amor del cielo!
– Delle sue! – esclamò Perpetua. – Oh che birbone! oh che soverchiatore! oh che uomo senza timor di Dio!
– Volete tacere? o volete rovinarmi del tutto?
– Oh! siam qui soli che nessun ci sente. Ma come farà, povero signor padrone?
– Oh vedete, – disse don Abbondio, con voce stizzosa: – vedete che bei pareri mi sa dar costei! Viene a domandarmi come farò, come farò; quasi fosse lei nell'impiccio, e toccasse a me di levarnela.
– Ma! io l'avrei bene il mio povero parere da darle; ma poi....
– Ma poi, sentiamo.
– Il mio parere sarebbe che, siccome tutti dicono che il nostro arcivescovo è un sant'uomo, e un uomo di polso, e che non ha paura di nessuno, e, quando può fare star a dovere un di questi prepotenti, per sostenere un curato, ci gongola; io direi, e dico che lei gli scrivesse una bella lettera, per informarlo come qualmente....
– Volete tacere? volete tacere? Son pareri codesti da dare a un pover'uomo? Quando mi fosse toccata una schioppettata nella schiena, Dio liberi! l'arcivescovo me la leverebbe?
– Eh! le schioppettate non si dànno via come confetti: e guai se questi cani dovessero mordere tutte le volte che abbaiano! E io ho sempre veduto che a chi sa mostrare i denti, e farsi stimare, gli si porta rispetto; e, appunto perchè lei non vuol mai dir la sua ragione, siam ridotti a segno che tutti vengono, con licenza, a....
– Volete tacere?
– Io taccio subito; ma è però certo che, quando il mondo s'accorge che uno, sempre, in ogni incontro, è pronto a calar le....
– Volete tacere? È tempo ora di dir codeste baggianate?
– Basta: ci penserà questa notte; ma intanto non cominci a farsi male da sè, a rovinarsi la salute; mangi un boccone.
– Ci penserò io, – rispose, brontolando, don Abbondio: – sicuro; io ci penserò, io ci ho da pensare – E s'alzò, continuando: – non voglio prender niente; niente: ho altra voglia: lo so anch'io che tocca a pensarci a me. Ma! la doveva accader per l'appunto a me.
– Mandi almen giù quest'altro gocciolo, – disse Perpetua, mescendo. – Lei sa che questo le rimette sempre lo stomaco.
– Eh! ci vuol altro, ci vuol altro, ci vuol altro. Così dicendo prese il lume, e, brontolando sempre: – una piccola bagattella! a un galantuomo par mio! e domani
com'andrà? – e altre simili lamentazioni, s'avviò per salire in camera. Giunto su la soglia, si voltò indietro verso Perpetua, mise il dito sulla bocca, disse, con tono lento e solenne: – per amor del cielo! –, e disparve.
CAPITOLO II
Si racconta che il principe di Condè dormì profondamente la notte avanti la giornata di Rocroi: ma, in primo luogo, era molto affaticato; secondariamente aveva già date tutte le disposizioni necessarie, e stabilito ciò che dovesse fare, la mattina. Don Abbondio in vece non sapeva altro ancora se non che l'indomani sarebbe giorno di battaglia; quindi una gran parte della notte fu spesa in consulte angosciose. Non far caso dell'intimazione ribalda, nè delle minacce, e fare il matrimonio, era un partito, che non volle neppur mettere in deliberazione. Confidare a Renzo l'occorrente, e cercar con lui qualche mezzo.... Dio liberi! – Non si lasci scappar parola.... altrimenti.... ehm!– aveva detto un di que' bravi; e, al sentirsi rimbombar quell'ehm! nella mente, don Abbondio, non che pensare a trasgredire una tal legge, si pentiva anche dell'aver ciarlato con Perpetua. Fuggire? Dove? E poi! Quant'impicci, e quanti conti da rendere! A ogni partito che rifiutava, il pover'uomo si rivoltava nel letto. Quello che, per ogni verso, gli parve il meglio o il men male, fu di guadagnar tempo, menando Renzo per le lunghe. Si rammentò a proposito, che mancavan pochi giorni al tempo proibito per le nozze; – e, se posso tenere a bada, per questi pochi giorni, quel ragazzone, ho poi due mesi di respiro; e, in due mesi, può nascer di gran cose. – Ruminò pretesti da metter in campo; e, benchè gli paressero un po' leggieri, pur s'andava rassicurando col pensiero che la sua autorità gli avrebbe fatti parer di giusto peso, e che la sua antica esperienza gli darebbe gran vantaggio sur un giovanetto ignorante. – Vedremo, – diceva tra sè: – egli pensa alla morosa; ma io penso alla pelle: il più interessato son io, lasciando stare che sono il più accorto. Figliuol caro, se tu ti senti il bruciore addosso, non so che dire; ma io non voglio andarne di mezzo. – Fermato così un poco l'animo a una deliberazione, potè finalmente chiuder occhio: ma che sonno! che sogni! Bravi, don Rodrigo, Renzo, viottole, rupi, fughe, inseguimenti, grida, schioppettate.
Il primo svegliarsi, dopo una sciagura, e in un impiccio, è un momento molto amaro. La mente, appena risentita, ricorre all'idee abituali della vita tranquilla antecedente; ma il pensiero del nuovo stato di cose le si affaccia subito sgarbatamente; e il dispiacere ne è più vivo in quel paragone istantaneo. Assaporato dolorosamente questo momento, don Abbondio ricapitolò subito i suoi disegni della notte, si confermò in essi, gli ordinò meglio, s'alzò, e stette aspettando Renzo con timore e, ad un tempo, con impazienza. Lorenzo o, come dicevan tutti, Renzo non si fece molto aspettare. Appena gli parve ora di poter, senza indiscrezione, presentarsi al curato, v'andò, con la lieta furia d'un uomo di vent'anni, che deve in quel giorno sposare quella che ama. Era, fin dall'adolescenza, rimasto privo de' parenti, ed esercitava la professione di filatore di seta, ereditaria, per dir così, nella sua famiglia; professione, negli anni indietro, assai lucrosa; allora già in decadenza, ma non però a segno che un abile operaio non potesse cavarne di che vivere onestamente. Il lavoro andava di giorno in giorno scemando; ma l'emigrazione continua de' lavoranti, attirati negli stati vicini da promesse, da privilegi e da grosse paghe, faceva sì che non ne mancasse ancora a quelli che rimanevano in paese. Oltre di questo, possedeva Renzo un poderetto che faceva lavorare e lavorava egli stesso, quando il filatoio stava fermo; di modo che, per la sua condizione, poteva dirsi agiato. E quantunque quell'annata fosse ancor più scarsa delle antecedenti, e già si cominciasse a provare una vera carestia, pure il nostro giovine, che, da quando aveva messi gli occhi addosso a Lucia, era divenuto massaio, si trovava provvisto bastantemente, e non aveva a contrastar con la fame. Comparve davanti a don Abbondio, in gran gala, con penne di vario colore al cappello, col suo pugnale del manico bello, nel taschino de' calzoni, con una cert'aria di festa e nello stesso tempo di braverìa, comune allora anche agli uomini più quieti. L'accoglimento incerto e misterioso di don Abbondio fece un contrapposto singolare ai modi gioviali e risoluti del giovinotto.
"Che abbia qualche pensiero per la testa," argomentò Renzo tra sè; poi disse: – son venuto, signor curato, per sapere a che ora le comoda che ci troviamo in chiesa.
– Di che giorno volete parlare?
– Come, di che giorno? non si ricorda che s'è fissato per oggi?
– Oggi? – replicò don Abbondio, come se ne sentisse parlare per la prima volta. – Oggi, oggi.... abbiate pazienza, ma oggi non posso.
– Oggi non può! Cos'è nato?
– Prima di tutto, non mi sento bene, vedete.
– Mi dispiace; ma quello che ha da fare è cosa di così poco tempo, e di così poca fatica....
– E poi, e poi, e poi....
– E poi che cosa?
– E poi c'è degli imbrogli.
– Degl'imbrogli? Che imbrogli ci può essere?
– Bisognerebbe trovarsi nei nostri piedi, per conoscer quanti impicci nascono in queste materie, quanti conti s'ha da rendere. Io son troppo dolce di cuore, non penso che a levar di mezzo gli ostacoli, a facilitar tutto, a far le cose secondo il piacere altrui, e trascuro il mio dovere; e poi mi toccan de' rimproveri, e peggio.
– Ma, col nome del cielo, non mi tenga così sulla corda, e mi dica chiaro e netto cosa c'è.
– Sapete voi quante e quante formalità ci vogliono per fare un matrimonio in regola?
– Bisogna ben ch'io ne sappia qualche cosa, – disse Renzo, cominciando ad alterarsi, – poichè me ne ha già rotta bastantemente la testa, questi giorni addietro. Ma ora non s'è sbrigato ogni cosa? non s'è fatto tutto ciò che s'aveva a fare?
– Tutto, tutto, pare a voi: perchè, abbiate pazienza, la bestia son io, che trascuro il mio dovere, per non far penare la gente. Ma ora.... basta, so quel che dico. Noi poveri curati siamo tra l'ancudine e il martello: voi impaziente; vi compatisco, povero giovane; e i superiori.... basta, non si può dir tutto. E noi siam quelli che ne andiam di mezzo.
– Ma mi spieghi una volta cos'è quest'altra formalità che s'ha a fare, come dice; e sarà subito fatta.
– Sapete voi quanti siano gl'impedimenti dirimenti?
– Che vuol ch'io sappia d'impedimenti?
– Error, conditio, votum, cognatio, crimen,
Cultus disparitas, vis, ordo, ligamen, honestas,
Si sis affinis,.... –
cominciava don Abbondio, contando sulla punta delle dita.
– Si piglia gioco di me? – interruppe il giovine. – Che vuol ch'io faccia del suo latinorum?
– Dunque, se non sapete le cose, abbiate pazienza, e rimettetevi a chi le sa.
– Orsù!....
– Via, caro Renzo, non andate in collera, che son pronto a fare.... tutto quello che dipende da me. Io, io vorrei vedervi contento; vi voglio bene io. Eh!.... quando penso che stavate così bene; cosa vi mancava? V'è saltato il grillo di maritarvi....
– Che discorsi son questi, signor mio? – proruppe Renzo, con un volto tra l'attonito e l'adirato.
– Dico per dire, abbiate pazienza, dico per dire. Vorrei vedervi contento.
– In somma....
– In somma, figliuol caro, io non ci ho colpa; la legge non l'ho fatta io. E, prima di conchiudere un matrimonio, noi siam proprio obbligati a far molte e molte ricerche, per assicurarci che non ci siano impedimenti.
– Ma via, mi dica una volta che impedimento è sopravvenuto?
– Abbiate pazienza, non son cose da potersi decifrare così su due piedi. Non ci sarà niente, così spero; ma, non ostante, queste ricerche noi le dobbiam fare. Il testo è chiaro e lampante: antequam matrimonium denunciet....
– Le ho detto che non voglio latino.
– Ma bisogna pur che vi spieghi....
– Ma non le ha già fatte queste ricerche?
– Non le ho fatte tutte, come avrei dovuto, vi dico.
– Perchè non le ha fatte a tempo? perchè dirmi che tutto era finito? perchè aspettare....
– Ecco! mi rimproverate la mia troppa bontà. Ho facilitato ogni cosa per servirvi più presto: ma.... ma ora mi son venute.... basta, so io.
– E che vorrebbe ch'io facessi?
– Che aveste pazienza per qualche giorno. Figliuol caro, qualche giorno non è poi l'eternità: abbiate pazienza.
– Per quanto?
"Siamo a buon porto", pensò fra sè don Abbondio; e, con un fare più manieroso che mai, – via, – disse: – in quindici giorni cercherò,.... procurerò....
– Quindici giorni! oh questa sì ch'è nuova! S'è fatto tutto ciò che ha voluto lei; s'è fissato il giorno; il giorno arriva; e ora lei mi viene a dire che aspetti quindici giorni! Quindici.... – riprese poi, con voce più alta e stizzosa, stendendo il braccio, e battendo il pugno nell'aria; e chi sa qual diavoleria avrebbe attaccata a quel numero, se don Abbondio non l'avesse interrotto, prendendogli l'altra mano, con un'amorevolezza timida e premurosa: – via, via, non v'alterate, per amor del cielo. Vedrò, cercherò se, in una settimana....
– E a Lucia che devo dire?
– Ch'è stato un mio sbaglio.
– E i discorsi del mondo?
– Dite pure a tutti, che ho sbagliato io, per troppa furia, per troppo buon cuore: gettate tutta la colpa addosso a me. Posso parlar meglio? via, per una settimana.
– E poi, non ci sarà più altri impedimenti?
– Quando vi dico....
– Ebbene: avrò pazienza per una settimana; ma ritenga bene che, passata questa, non m'appagherò più di chiacchiere. Intanto la riverisco –. E così detto, se n'andò, facendo a don Abbondio un inchino men profondo del solito, e dandogli un'occhiata più espressiva che riverente.
Uscito poi, e camminando di mala voglia, per la prima volta, verso la casa della sua promessa, in mezzo alla stizza, tornava con la mente su quel colloquio; e sempre più lo trovava strano. L'accoglienza fredda e impicciata di don Abbondio, quel suo parlare stentato insieme e impaziente, que' due occhi grigi che, mentre parlava, eran sempre andati scappando qua e là, come se avesser avuto paura d'incontrarsi con le parole che gli uscivan di bocca, quel farsi quasi nuovo del matrimonio così espressamente concertato, e sopra tutto quell'accennar sempre qualche gran cosa, non dicendo mai nulla di chiaro; tutte queste circostanze messe insieme facevan pensare a Renzo che ci fosse sotto un mistero diverso da quello che don Abbondio aveva voluto far credere. Stette il giovine in forse un momento di tornare indietro, per metterlo alle strette, e farlo parlar più chiaro; ma, alzando gli occhi, vide Perpetua che camminava dinanzi a lui, ed entrava in un orticello pochi passi distante dalla casa. Le diede una voce, mentre essa apriva l'uscio; studiò il passo, la raggiunse, la ritenne sulla soglia, e, col disegno di scovar qualche cosa di più positivo, si fermò ad attaccar discorso con essa.
– Buon giorno, Perpetua: io speravo che oggi si sarebbe stati allegri insieme.
– Ma! quel che Dio vuole, il mio povero Renzo.
– Fatemi un piacere: quel benedett'uomo del signor curato m'ha impastocchiate certe ragioni che non ho potuto ben capire: spiegatemi voi meglio perchè non può o non vuole maritarci oggi.
– Oh! vi par egli ch'io sappia i segreti del mio padrone?
"L'ho detto io, che c'era mistero sotto", pensò Renzo; e, per tirarlo in luce, continuò: – via, Perpetua; siamo amici; ditemi quel che sapete, aiutate un povero figliuolo.
– Mala cosa nascer povero, il mio caro Renzo.
– È vero, – riprese questo, sempre più confermandosi ne' suoi sospetti; e, cercando d'accostarsi più alla questione, – è vero, – soggiunse, – ma tocca ai preti a trattar male co' poveri?
– Sentite, Renzo; io non posso dir niente, perchè.... non so niente; ma quello che vi posso assicurare è che il mio padrone non vuol far torto, nè a voi nè a nessuno; e lui non ci ha colpa.
– Chi è dunque che ci ha colpa? – domandò Renzo, con un cert'atto trascurato, ma col cuor sospeso, e con l'orecchio all'erta.
– Quando vi dico che non so niente.... In difesa del mio padrone, posso parlare; perchè mi fa male sentire che gli si dia carico di voler far dispiacere a qualcheduno. Pover'uomo! se pecca, è per troppa bontà. C'è bene a questo mondo de' birboni, de' prepotenti, degli uomini senza timor di Dio....
"Prepotenti! birboni! – pensò Renzo: – questi non sono i superiori". – Via, – disse poi, nascondendo a stento l'agitazione crescente, – via, ditemi chi è.
– Ah! voi vorreste farmi parlare; e io non posso parlare, perchè.... non so niente: quando non so niente, è come se avessi giurato di tacere. Potreste darmi la corda, che non mi cavereste nulla di bocca. Addio; è tempo perduto per tutt'e due –. Così dicendo, entrò in fretta nell'orto, e chiuse l'uscio. Renzo, rispostole con un saluto, tornò indietro pian piano, per non farla accorgere del cammino che prendeva; ma, quando fu fuor del tiro dell'orecchio della buona donna, allungò il passo; in un momento fu all'uscio di don Abbondio; entrò, andò diviato al salotto dove l'aveva lasciato, ve lo trovò, e corse verso lui, con un fare ardito, e con gli occhi stralunati.
– Eh! eh! che novità è questa? – disse don Abbondio.
– Chi è quel prepotente, – disse Renzo, con la voce d'un uomo ch'è risoluto d'ottenere una risposta precisa, – chi è quel prepotente che non vuol ch'io sposi Lucia?
– Che? che? che? – balbettò il povero sorpreso, con un volto fatto in un istante bianco e floscio, come un cencio che esca del bucato. E, pur brontolando, spiccò un salto dal suo seggiolone, per lanciarsi all'uscio. Ma Renzo, che doveva aspettarsi quella mossa, e stava all'erta, vi balzò prima di lui, girò la chiave, e se la mise in tasca.
– Ah! ah! parlerà ora, signor curato? Tutti sanno i fatti miei, fuori di me. Voglio saperli, per bacco, anch'io. Come si chiama colui?
– Renzo! Renzo! per carità, badate a quel che fate; pensate all'anima vostra.
– Penso che lo voglio saper subito, sul momento –. E, così dicendo, mise, forse senza avvedersene, la mano sul manico del coltello che gli usciva dal taschino.
– Misericordia! – esclamò con voce fioca don Abbondio.
– Lo voglio sapere.
– Chi v'ha detto....
– No, no; non più fandonie. Parli chiaro e subito.
– Mi volete morto?
– Voglio sapere ciò che ho ragion di sapere.
– Ma se parlo, son morto. Non m'ha da premere la mia vita?
– Dunque parli.
Quel "dunque" fu proferito con una tale energia, l'aspetto di Renzo divenne così minaccioso, che don Abbondio non potè più nemmen supporre la possibilità di disubbidire.
– Mi promettete, mi giurate, – disse – di non parlarne con nessuno, di non dir mai....?
– Le prometto che fo uno sproposito, se lei non mi dice subito subito il nome di colui.
A quel nuovo scongiuro, don Abbondio, col volto, e con lo sguardo di chi ha in bocca le tanaglie del cavadenti, proferì: – don....
– Don? – ripetè Renzo, come per aiutare il paziente a buttar fuori il resto; e stava curvo, con l'orecchio chino sulla bocca di lui, con le braccia tese, e i pugni stretti all'indietro.
– Don Rodrigo! – pronunziò in fretta il forzato, precipitando quelle poche sillabe, e strisciando le consonanti, parte per il turbamento, parte perchè, rivolgendo pure quella poca attenzione che gli rimaneva libera, a fare una transazione tra le due paure, pareva che volesse sottrarre e fare scomparir la parola, nel punto stesso ch'era costretto a metterla fuori.
– Ah cane! – urlò Renzo. – E come ha fatto? Cosa le ha detto per....?
– Come eh? come? – rispose, con voce quasi sdegnosa, don Abbondio, il quale, dopo un così gran sagrifizio, si sentiva in certo modo divenuto creditore. – Come eh? Vorrei che la fosse toccata a voi, come è toccata a me, che non c'entro per nulla; che certamente non vi sarebber rimasti tanti grilli in capo –. E qui si fece a dipinger con colori terribili il brutto incontro; e, nel discorrere, accorgendosi sempre più d'una gran collera che aveva in corpo, e che fin allora era stata nascosta e involta nella paura, e vedendo nello stesso tempo che Renzo, tra la rabbia e la confusione, stava immobile, col capo basso, continuò allegramente: – avete fatta una bella azione! M'avete reso un bel servizio! Un tiro di questa sorte a un galantuomo, al vostro curato! in casa sua! in luogo sacro! Avete fatta una bella prodezza! Per cavarmi di bocca il mio malanno, il vostro malanno! ciò ch'io vi nascondevo per prudenza, per vostro bene! E ora che lo sapete? Vorrei vedere che mi faceste....! Per amor del cielo! Non si scherza. Non si tratta di torto o di ragione; si tratta di forza. E quando, questa mattina, vi davo un buon parere.... eh! subito nelle furie. Io avevo giudizio per me e per voi; ma come si fa? Aprite almeno; datemi la mia chiave.
– Posso aver fallato, – rispose Renzo, con voce raddolcita verso don Abbondio, ma nella quale si sentiva il furore contro il nemico scoperto: – posso aver fallato; ma si metta la mano al petto, e pensi se nel mio caso....
Così dicendo, s'era levata la chiave di tasca, e andava ad aprire. Don Abbondio gli andò dietro, e, mentre quegli girava la chiave nella toppa, se gli accostò, e, con volto serio e ansioso, alzandogli davanti agli occhi le tre prime dita della destra, come per aiutarlo anche lui dal canto suo, – giurate almeno.... – gli disse.
– Posso aver fallato; e mi scusi, – rispose Renzo, aprendo, e disponendosi ad uscire.
– Giurate.... – replicò don Abbondio, afferrandogli il braccio con la mano tremante.
– Posso aver fallato, – ripetè Renzo, sprigionandosi da lui; e partì in furia, troncando così la questione, che, al pari d'una questione di letteratura o di filosofia o d'altro, avrebbe potuto durar dei secoli, giacchè ognuna delle parti non faceva che replicare il suo proprio argomento.
– Perpetua! Perpetua! – gridò don Abbondio, dopo avere invano richiamato il fuggitivo. Perpetua non risponde: don Abbondio non sapeva più in che mondo si fosse.
È accaduto più d'una volta a personaggi di ben più alto affare che don Abbondio, di trovarsi in frangenti così fastidiosi, in tanta incertezza di partiti, che parve loro un ottimo ripiego mettersi a letto con la febbre. Questo ripiego, egli non lo dovette andare a cercare, perchè gli si offerse da sè. La paura del giorno avanti, la veglia angosciosa della notte, la paura avuta in quel momento, l'ansietà dell'avvenire, fecero l'effetto. Affannato e balordo, si ripose sul suo seggiolone, cominciò a sentirsi qualche brivido nell'ossa, si guardava le unghie sospirando, e chiamava di tempo in tempo, con voce tremolante e stizzosa: – Perpetua! – La venne finalmente, con un gran cavolo sotto il braccio, e con la faccia tosta, come se nulla fosse stato. Risparmio al lettore i lamenti, le condoglianze, le accuse, le difese, i "voi sola potete aver parlato", e i "non ho parlato", tutti i pasticci in somma di quel colloquio. Basti dire che don Abbondio ordinò a Perpetua di metter la stanga all'uscio, di non aprir più per nessuna cagione, e, se alcun bussasse, risponder dalla finestra che il curato era andato a letto con la febbre. Salì poi lentamente le scale, dicendo, ogni tre scalini, – son servito –; e si mise davvero a letto, dove lo lasceremo.
Renzo intanto camminava a passi infuriati verso casa, senza aver determinato quel che dovesse fare, ma con una smania addosso di far qualcosa di strano e di terribile. I provocatori, i soverchiatori, tutti coloro che, in qualunque modo, fanno torto altrui, sono rei, non solo del male che commettono, ma del pervertimento ancora a cui portano gli animi degli offesi. Renzo era un giovine pacifico e alieno dal sangue, un giovine schietto e nemico d'ogni insidia; ma, in que' momenti, il suo cuore non batteva che per l'omicidio, la sua mente non era occupata che a fantasticare un tradimento. Avrebbe voluto correre alla casa di don Rodrigo, afferrarlo per il collo, e.... ma gli veniva in mente ch'era come una fortezza, guarnita di bravi al di dentro, e guardata al di fuori; che i soli amici e servitori ben conosciuti v'entravan liberamente, senza essere squadrati da capo a piedi; che un artigianello sconosciuto non vi potrebb'entrare senza un esame, e ch'egli sopra tutto.... egli vi sarebbe forse troppo conosciuto. Si figurava allora di prendere il suo schioppo, d'appiattarsi dietro una siepe, aspettando se mai, se mai colui venisse a passar solo; e, internandosi, con feroce compiacenza, in quell'immaginazione, si figurava di sentire una pedata, quella pedata, d'alzar chetamente la testa; riconosceva lo scellerato, spianava lo schioppo, prendeva la mira, sparava, lo vedeva cadere e dare i tratti, gli lanciava una maledizione, e correva sulla strada del confine a mettersi in salvo. "E Lucia?" Appena questa parola si fu gettata a traverso di quelle bieche fantasie, i migliori pensieri a cui era avvezza la mente di Renzo, v'entrarono in folla. Si rammentò degli ultimi ricordi de' suoi parenti, si rammentò di Dio, della Madonna e de' santi, pensò alla consolazione che aveva tante volte provata di trovarsi senza delitti, all'orrore che aveva tante volte provato al racconto d'un omicidio; e si risvegliò da quel sogno di sangue, con ispavento, con rimorso, e insieme con una specie di gioia di non aver fatto altro che immaginare. Ma il pensiero di Lucia, quanti pensieri tirava seco! Tante speranze, tante promesse, un avvenire così vagheggiato, e così tenuto sicuro, e quel giorno così sospirato! E come, con che parole annunziarle una tal nuova? E poi, che partito prendere? Come farla sua, a dispetto della forza di quell'iniquo potente? E insieme a tutto questo, non un sospetto formato, ma un'ombra tormentosa gli passava per la mente. Quella soverchieria di don Rodrigo non poteva esser mossa che da una brutale passione per Lucia. E Lucia? Che avesse data a colui la più piccola occasione, la più leggiera lusinga, non era un pensiero che potesse fermarsi un momento nella testa di Renzo. Ma n'era informata? Poteva colui aver concepita quell'infame passione, senza che lei se n'avvedesse? Avrebbe spinte le cose tanto in là, prima d'averla tentata in qualche modo? E Lucia non ne aveva mai detta una parola a lui! al suo promesso!
Dominato da questi pensieri, passò davanti a casa sua, ch'era nel mezzo del villaggio, e, attraversatolo, s'avviò a quella di Lucia, ch'era in fondo, anzi un po' fuori. Aveva quella casetta un piccolo cortile dinanzi, che la separava dalla strada, ed era cinto da un murettino. Renzo entrò nel cortile, e sentì un misto e continuo ronzìo che veniva da una stanza di sopra. S'immaginò che sarebbero amiche e comari, venute a far corteggio a Lucia; e non si volle mostrare a quel mercato, con quella nuova in corpo e sul volto. Una fanciulletta che si trovava nel cortile, gli corse incontro gridando: – lo sposo! lo sposo!
– Zitta, Bettina, zitta! – disse Renzo. – Vien qua; va' su da Lucia, tirala in disparte, e dille all'orecchio.... ma che nessun senta, nè sospetti di nulla, ve'.... dille che ho da parlarle, che l'aspetto nella stanza terrena, e che venga subito –. La fanciulletta salì in fretta le scale, lieta e superba d'avere una commission segreta da eseguire.
Lucia usciva in quel momento tutta attillata dalle mani della madre. Le amiche si rubavano la sposa, e le facevan forza perchè si lasciasse vedere; e lei s'andava schermendo, con quella modestia un po' guerriera delle contadine, facendosi scudo alla faccia col gomito, chinandola sul busto, e aggrottando i lunghi e neri sopraccigli, mentre però la bocca s'apriva al sorriso. I neri e giovanili capelli, spartiti sopra la fronte, con una bianca e sottile dirizzatura, si ravvolgevan, dietro il capo, in cerchi moltiplici di trecce, trapassate da lunghi spilli d'argento, che si dividevano all'intorno, quasi a guisa de' raggi d'un'aureola, come ancora usano le contadine nel Milanese. Intorno al collo aveva un vezzo di granati alternati con bottoni d'oro a filigrana: portava un bel busto di broccato a fiori, con le maniche separate e allacciate da bei nastri: una corta gonnella di filaticcio di seta, a pieghe fitte e minute, due calze vermiglie, due pianelle, di seta anch'esse, a ricami. Oltre a questo, ch'era l'ornamento particolare del giorno delle nozze, Lucia aveva quello quotidiano d'una modesta bellezza, rilevata allora e accresciuta dalle varie affezioni che le si dipingevan sul viso: una gioia temperata da un turbamento leggiero, quel placido accoramento che si mostra di quand'in quando sul volto delle spose, e, senza scompor la bellezza, le dà un carattere particolare. La piccola Bettina si cacciò nel crocchio, s'accostò a Lucia, le fece intendere accortamente che aveva qualcosa da comunicarle, e le disse la sua parolina all'orecchio.
– Vo un momento, e torno, – disse Lucia alle donne; e scese in fretta. Al veder la faccia mutata, e il portamento inquieto di Renzo, – cosa c'è? – disse, non senza un presentimento di terrore.
– Lucia! – rispose Renzo, – per oggi, tutto è a monte; e Dio sa quando potremo esser marito e moglie.
– Che? – disse Lucia tutta smarrita. Renzo le raccontò brevemente la storia di quella mattina: ella ascoltava con angoscia: e quando udì il nome di don Rodrigo, – ah! – esclamò, arrossendo e tremando, – fino a questo segno!
– Dunque voi sapevate....? – disse Renzo.
– Pur troppo! – rispose Lucia; – ma a questo segno!
– Che cosa sapevate?
– Non mi fate ora parlare, non mi fate piangere. Corro a chiamar mia madre, e a licenziar le donne: bisogna che siam soli.
Mentre ella partiva, Renzo sussurrò: – non m'avete mai detto niente.
– Ah, Renzo! – rispose Lucia, rivolgendosi un momento, senza fermarsi. Renzo intese benissimo che il suo nome pronunziato in quel momento, con quel tono, da Lucia, voleva dire: potete voi dubitare ch'io abbia taciuto se non per motivi giusti e puri?
Intanto la buona Agnese (così si chiamava la madre di Lucia), messa in sospetto e in curiosità dalla parolina all'orecchio, e dallo sparir della figlia, era discesa a veder cosa c'era di nuovo. La figlia la lasciò con Renzo, tornò alle donne radunate, e, accomodando l'aspetto e la voce, come potè meglio, disse: – il signor curato è ammalato; e oggi non si fa nulla –. Ciò detto, le salutò tutte in fretta, e scese di nuovo.
Le donne sfilarono, e si sparsero a raccontar l'accaduto. Due o tre andaron fin all'uscio del curato, per verificar se era ammalato davvero.
– Un febbrone, – rispose Perpetua dalla finestra; e la trista parola, riportata all'altre, troncò le congetture che già cominciavano a brulicar ne' loro cervelli, e ad annunziarsi tronche e misteriose ne' loro discorsi.
CAPITOLO III
Lucia entrò nella stanza terrena, mentre Renzo stava angosciosamente informando Agnese, la quale angosciosamente lo ascoltava. Tutt'e due si volsero a chi ne sapeva più di loro, e da cui aspettavano uno schiarimento, il quale non poteva essere che doloroso: tutt'e due, lasciando travedere, in mezzo al dolore, e con l'amore diverso che ognun d'essi portava a Lucia, un cruccio pur diverso perchè avesse taciuto loro qualche cosa, e una tal cosa. Agnese, benchè ansiosa di sentir parlare la figlia, non potè tenersi di non farle un rimprovero. – A tua madre non dir niente d'una cosa simile!
– Ora vi dirò tutto, – rispose Lucia, asciugandosi gli occhi col grembiule.
– Parla, parla! – Parlate, parlate! – gridarono a un tratto la madre e lo sposo.
– Santissima Vergine! – esclamò Lucia: – chi avrebbe creduto che le cose potessero arrivare a questo segno! – E, con voce rotta dal pianto, raccontò come, pochi giorni prima, mentre tornava dalla filanda, ed era rimasta indietro dalle sue compagne, le era passato innanzi don Rodrigo, in compagnia d'un altro signore; che il primo aveva cercato di trattenerla con chiacchiere, com'ella diceva, non punto belle; ma essa, senza dargli retta, aveva affrettato il passo, e raggiunte le compagne; e intanto aveva sentito quell'altro signore rider forte, e don Rodrigo dire: scommettiamo. Il giorno dopo, coloro s'eran trovati ancora sulla strada; ma Lucia era nel mezzo delle compagne, con gli occhi bassi; e l'altro signore sghignazzava, e don Rodrigo diceva: vedremo, vedremo. – Per grazia del cielo, – continuò Lucia, – quel giorno era l'ultimo della filanda. Io raccontai subito....
– A chi hai raccontato? – domandò Agnese, andando incontro, non senza un po' di sdegno, al nome del confidente preferito.
– Al padre Cristoforo, in confessione, mamma, – rispose Lucia, con un accento soave di scusa. – Gli raccontai tutto, l'ultima volta che siamo andate insieme alla chiesa del convento: e, se vi ricordate, quella mattina, io andava mettendo mano ora a una cosa, ora a un'altra, per indugiare, tanto che passasse altra gente del paese avviata a quella volta, e far la strada in compagnia con loro; perchè, dopo quell'incontro, le strade mi facevan tanta paura....
Al nome riverito del padre Cristoforo, lo sdegno d'Agnese si raddolcì. – Hai fatto bene, – disse, – ma perchè non raccontar tutto anche a tua madre?
Lucia aveva avute due buone ragioni: l'una, di non contristare nè spaventare la buona donna, per cosa alla quale essa non avrebbe potuto trovar rimedio; l'altra, di non metter a rischio di viaggiar per molte bocche una storia che voleva essere gelosamente sepolta: tanto più che Lucia sperava che le sue nozze avrebber troncata, sul principiare, quell'abbominata persecuzione. Di queste due ragioni però, non allegò che la prima.
– E a voi, – disse poi, rivolgendosi a Renzo, con quella voce che vuol far riconoscere a un amico che ha avuto torto: – e a voi doveva io parlar di questo? Pur troppo lo sapete ora!
– E che t'ha detto il padre? – domandò Agnese.
– M'ha detto che cercassi d'affrettar le nozze il più che potessi, e intanto stessi rinchiusa; che pregassi bene il Signore; e che sperava che colui, non vedendomi, non si curerebbe più di me. E fu allora che mi sforzai, – proseguì, rivolgendosi di nuovo a Renzo, senza alzargli però gli occhi in viso, e arrossendo tutta, – fu allora che feci la sfacciata, e che vi pregai io che procuraste di far presto, e di concludere prima del tempo che s'era stabilito. Chi sa cosa avrete pensato di me! Ma io facevo per bene, ed ero stata consigliata, e tenevo per certo.... e questa mattina, ero tanto lontana da pensare.... – Qui le parole furon troncate da un violento scoppio di pianto.
– Ah birbone! ah dannato! ah assassino! – gridava Renzo, correndo innanzi e indietro per la stanza, e stringendo di tanto in tanto il manico del suo coltello.
– Oh che imbroglio, per amor di Dio! – esclamava Agnese. Il giovine si fermò d'improvviso davanti a Lucia che piangeva; la guardò con un atto di tenerezza mesta e rabbiosa, e disse: – questa è l'ultima che fa quell'assassino.
– Ah! no, Renzo, per amor del cielo! – gridò Lucia. – No, no, per amor del cielo! Il Signore c'è anche per i poveri; e come volete che ci aiuti, se facciam del male?
– No, no, per amor del cielo! – ripeteva Agnese.
– Renzo, – disse Lucia, con un'aria di speranza e di risoluzione più tranquilla: – voi avete un mestiere, e io so lavorare: andiamo tanto lontano, che colui non senta più parlar di noi.
– Ah Lucia! e poi? Non siamo ancora marito e moglie! Il curato vorrà farci la fede di stato libero? Un uomo come quello? Se fossimo maritati, oh allora....!
Lucia si rimise a piangere; e tutt'e tre rimasero in silenzio, e in un abbattimento che faceva un tristo contrapposto alla pompa festiva de' loro abiti.
– Sentite, figliuoli; date retta a me, – disse, dopo qualche momento, Agnese. – Io son venuta al mondo prima di voi; e il mondo lo conosco un poco. Non bisogna poi spaventarsi tanto: il diavolo non è brutto quanto si dipinge. A noi poverelli le matasse paion più imbrogliate, perchè non sappiam trovarne il bandolo; ma alle volte un parere, una parolina d'un uomo che abbia studiato.... so ben io quel che voglio dire. Fate a mio modo, Renzo; andate a Lecco; cercate del dottor Azzecca-garbugli, raccontategli.... Ma non lo chiamate così, per amor del cielo: è un soprannome. Bisogna dire il signor dottor.... Come si chiama, ora? Oh to'! non lo so il nome vero: lo chiaman tutti a quel modo. Basta, cercate di quel dottore alto, asciutto, pelato, col naso rosso, e una voglia di lampone sulla guancia.
– Lo conosco di vista, – disse Renzo.
– Bene, – continuò Agnese: – quello è una cima d'uomo! Ho visto io più d'uno ch'era più impicciato che un pulcin nella stoppa, e non sapeva dove batter la testa, e, dopo essere stato un'ora a quattr'occhi col dottor Azzecca-garbugli (badate bene di non chiamarlo così!), l'ho visto, dico, ridersene. Pigliate quei quattro capponi, poveretti! a cui dovevo tirare il collo, per il banchetto di domenica, e portateglieli; perchè non bisogna mai andar con le mani vote da que' signori. Raccontategli tutto l'accaduto; e vedrete che vi dirà, su due piedi, di quelle cose che a noi non verrebbero in testa, a pensarci un anno.
Renzo abbracciò molto volentieri questo parere; Lucia l'approvò; e Agnese, superba d'averlo dato, levò, a una a una, le povere bestie dalla stia, riunì le loro otto gambe, come se facesse un mazzetto di fiori, le avvolse e le strinse con uno spago, e le consegnò in mano a Renzo; il quale, date e ricevute parole di speranza, uscì dalla parte dell'orto, per non esser veduto da' ragazzi, che gli correrebber dietro, gridando: lo sposo! lo sposo! Così, attraversando i campi o, come dicon colà, i luoghi, se n'andò per viottole, fremendo, ripensando alla sua disgrazia, e ruminando il discorso da fare al dottor Azzecca-garbugli. Lascio poi pensare al lettore, come dovessero stare in viaggio quelle povere bestie, così legate e tenute per le zampe, a capo all'in giù, nella mano d'un uomo il quale, agitato da tante passioni, accompagnava col gesto i pensieri che gli passavan a tumulto per la mente. Ora stendeva il braccio per collera, ora l'alzava per disperazione, ora lo dibatteva in aria, come per minaccia, e, in tutti i modi, dava loro di fiere scosse, e faceva balzare quelle quattro teste spenzolate; le quali intanto s'ingegnavano a beccarsi l'una con l'altra, come accade troppo sovente tra compagni di sventura.
Giunto al borgo, domandò dell'abitazione del dottore; gli fu indicata, e v'andò. All'entrare, si sentì preso da quella suggezione che i poverelli illetterati provano in vicinanza d'un signore e d'un dotto, e dimenticò tutti i discorsi che aveva preparati; ma diede un'occhiata ai capponi, e si rincorò. Entrato in cucina, domandò alla serva se si poteva parlare al signor dottore. Adocchiò essa le bestie, e, come avvezza a somiglianti doni, mise loro le mani addosso, quantunque Renzo andasse tirando indietro, perchè voleva che il dottore vedesse e sapesse ch'egli portava qualche cosa. Capitò appunto mentre la donna diceva: – date qui, e andate innanzi –. Renzo fece un grande inchino: il dottore l'accolse umanamente, con un – venite, figliuolo, – e lo fece entrar con sè nello studio. Era questo uno stanzone, su tre pareti del quale eran distribuiti i ritratti de' dodici Cesari; la quarta, coperta da un grande scaffale di libri vecchi e polverosi: nel mezzo, una tavola gremita d'allegazioni, di suppliche, di libelli, di gride, con tre o quattro seggiole all'intorno, e da una parte un seggiolone a braccioli, con una spalliera alta e quadrata, terminata agli angoli da due ornamenti di legno, che s'alzavano a foggia di corna, coperta di vacchetta, con grosse borchie, alcune delle quali, cadute da gran tempo, lasciavano in libertà gli angoli della copertura, che s'accartocciava qua e là. Il dottore era in veste da camera, cioè coperto d'una toga ormai consunta, che gli aveva servito, molt'anni addietro, per perorare, ne' giorni d'apparato, quando andava a Milano, per qualche causa d'importanza. Chiuse l'uscio, e fece animo al giovine, con queste parole: – figliuolo, ditemi il vostro caso.
– Vorrei dirle una parola in confidenza.
– Son qui, – rispose il dottore: – parlate –. E s'accomodò sul seggiolone. Renzo, ritto davanti alla tavola, con una mano nel cocuzzolo del cappello, che faceva girar con l'altra, ricominciò: – vorrei sapere da lei che ha studiato....
– Ditemi il fatto come sta, – interruppe il dottore.
– Lei m'ha da scusare: noi altri poveri non sappiamo parlar bene. Vorrei dunque sapere....
– Benedetta gente! siete tutti così: in vece di raccontar il fatto, volete interrogare, perchè avete già i vostri disegni in testa.
– Mi scusi, signor dottore. Vorrei sapere se, a minacciare un curato, perchè non faccia un matrimonio, c'è penale.
"Ho capito", disse tra sè il dottore, che in verità non aveva capito. "Ho capito". E subito si fece serio, ma d'una serietà mista di compassione e di premura; strinse fortemente le labbra, facendone uscire un suono inarticolato che accennava un sentimento, espresso poi più chiaramente nelle sue prime parole. – Caso serio, figliuolo; caso contemplato. Avete fatto bene a venir da me. È un caso chiaro, contemplato in cento gride, e.... appunto, in una dell'anno scorso, dell'attuale signor governatore. Ora vi fo vedere, e toccar con mano.
Così dicendo, s'alzò dal suo seggiolone, e cacciò le mani in quel caos di carte, rimescolandole dal sotto in su, come se mettesse grano in uno staio.
– Dov'è ora? Vien fuori, vien fuori. Bisogna aver tante cose alle mani! Ma la dev'esser qui sicuro, perchè è una grida d'importanza. Ah! ecco, ecco –. La prese, la spiegò, guardò alla data, e, fatto un viso ancor più serio, esclamò: – il 15 d'ottobre 1627! Sicuro; è dell'anno passato: grida fresca; son quelle che fanno più paura. Sapete leggere, figliuolo?
– Un pochino, signor dottore.
– Bene, venitemi dietro con l'occhio, e vedrete. E, tenendo la grida sciorinata in aria, cominciò a leggere, borbottando a precipizio in alcuni passi, e fermandosi distintamente, con grand'espressione, sopra alcuni altri, secondo il bisogno:
– Se bene, per la grida pubblicata d'ordine del signor Duca di Feria ai 14 di dicembre 1620, et confirmata dall'lllustriss. et Eccellentiss. Signore il Signor Gonzalo Fernandez de Cordova, eccetera, fu con rimedii straordinarii e rigorosi provvisto alle oppressioni, concussioni et atti tirannici che alcuni ardiscono di commettere contro questi Vassalli tanto divoti di S. M., ad ogni modo la frequenza degli eccessi, e la malitia, eccetera, è cresciuta a segno, che ha posto in necessità l'Eccell. Sua, eccetera. Onde, col parere del Senato et di una Giunta, eccetera, ha risoluto che si pubblichi la presente.
– E cominciando dagli atti tirannici, mostrando l'esperienza che molti, così nelle Città, come nelle Ville.... sentite? di questo Stato, con tirannide esercitano concussioni et opprimono i più deboli in varii modi, come in operare che si facciano contratti violenti di compre, d'affitti.... eccetera: dove sei? ah! ecco; sentite: che seguano o non seguano matrimonii. Eh?
– È il mio caso, – disse Renzo.
– Sentite, sentite, c'è ben altro; e poi vedremo la pena. Si testifichi, o non si testifichi; che uno si parta dal luogo dove abita, eccetera; che quello paghi un debito; quell'altro non lo molesti, quello vada al suo molino: tutto questo non ha che far con noi. Ah ci siamo: quel prete non faccia quello che è obbligato per l'uficio suo, o faccia cose che non gli toccano. Eh?
– Pare che abbian fatta la grida apposta per me.
– Eh? non è vero? sentite, sentite: et altre simili violenze, quali seguono da feudatarii, nobili, mediocri, vili, et plebei. Non se ne scappa: ci son tutti: è come la valle di Giosafat. Sentite ora la pena. Tutte queste et altre simili male attioni, benchè siano proibite, nondimeno, convenendo metter mano a maggior rigore, S. E., per la presente, non derogando, eccetera, ordina e comanda che contra li contravventori in qualsivoglia dei suddetti capi, o altro simile, si proceda da tutti li giudici ordinarii di questo Stato a pena pecuniaria e corporale, ancora di relegatione o di galera, e fino alla morte.... una piccola bagattella! all'arbitrio dell'Eccellenza Sua, o del Senato, secondo la qualità dei casi, persone e circostanze. E questo ir-re-mis-si-bil-mente e con ogni rigore, eccetera. Ce n'è della roba, eh? E vedete qui le sottoscrizioni: Gonzalo Fernandez de Cordova; e più in giù: Platonus; e qui ancora: Vidit Ferrer: non ci manca niente.
Mentre il dottore leggeva, Renzo gli andava dietro lentamente con l'occhio, cercando di cavar il costrutto chiaro, e di mirar proprio quelle sacrosante parole, che gli parevano dover esser il suo aiuto. Il dottore, vedendo il nuovo cliente più attento che atterrito, si maravigliava. "Che sia matricolato costui", pensava tra sè. – Ah! ah! – gli disse poi: – vi siete però fatto tagliare il ciuffo. Avete avuto prudenza: però, volendo mettervi nelle mie mani, non faceva bisogno. Il caso è serio; ma voi non sapete quel che mi basti l'animo di fare, in un'occasione.
Per intender quest'uscita del dottore, bisogna sapere, o rammentarsi che, a quel tempo, i bravi di mestiere, e i facinorosi d'ogni genere, usavan portare un lungo ciuffo, che si tiravan poi sul volto, come una visiera, all'atto d'affrontar qualcheduno, ne' casi in cui stimasser necessario di travisarsi, e l'impresa fosse di quelle, che richiedevano nello stesso tempo forza e prudenza. Le gride non erano state in silenzio su questa moda. Comanda Sua Eccellenza (il marchese de la Hynojosa) che chi porterà i capelli di tal lunghezza che coprano il fronte fino alli cigli esclusivamente, ovvero porterà la trezza, o avanti o dopo le orecchie, incorra la pena di trecento scudi; et in caso d'inhabilità, di tre anni di galera, per la prima volta, e per la seconda, oltre la suddetta, maggiore ancora, pecuniaria et corporale, all'arbitrio di Sua Eccellenza.
Permette però che, per occasione di trovarsi alcuno calvo, o per altra ragionevole causa di segnale o ferita, possano quelli tali, per maggior decoro e sanità loro, portare i capelli tanto lunghi, quanto sia bisogno per coprire simili mancamenti e niente di più; avvertendo bene a non eccedere il dovere e pura necessità, per (non) incorrere nella pena agli altri contraffacienti imposta.
E parimente comanda a' barbieri, sotto pena di cento scudi o di tre tratti di corda da esser dati loro in pubblico, et maggiore anco corporale, all'arbitrio come sopra, che non lascino a quelli che toseranno, sorte alcuna di dette trezze, zuffi, rizzi, nè capelli più lunghi dell'ordinario, così nella fronte come dalle bande, e dopo le orecchie, ma che siano tutti uguali, come sopra, salvo nel caso dei calvi, o altri difettosi, come si è detto. Il ciuffo era dunque quasi una parte dell'armatura, e un distintivo de' bravacci e degli scapestrati; i quali poi da ciò vennero comunemente chiamati ciuffi. Questo termine è rimasto e vive tuttavia, con significazione più mitigata, nel dialetto: e non ci sarà forse nessuno de' nostri lettori milanesi, che non si rammenti d'aver sentito, nella sua fanciullezza, o i parenti, o il maestro, o qualche amico di casa, o qualche persona di servizio, dir di lui: è un ciuffo, è un ciuffetto.
– In verità, da povero figliuolo, – rispose Renzo, – io non ho mai portato ciuffo in vita mia.
– Non facciam niente, – rispose il dottore, scotendo il capo, con un sorriso, tra malizioso e impaziente. – Se non avete fede in me, non facciam niente. Chi dice le bugie al dottore, vedete figliuolo, è uno sciocco che dirà la verità al giudice. All'avvocato bisogna raccontar le cose chiare: a noi tocca poi a imbrogliarle. Se volete ch'io v'aiuti, bisogna dirmi tutto, dall'a fino alla zeta, col cuore in mano, come al confessore. Dovete nominarmi la persona da cui avete avuto il mandato: sarà naturalmente persona di riguardo; e, in questo caso, io anderò da lui, a fare un atto di dovere. Non gli dirò, vedete, ch'io sappia da voi, che v'ha mandato lui: fidatevi. Gli dirò che vengo ad implorar la sua protezione, per un povero giovine calunniato. E con lui prenderò i concerti opportuni, per finir l'affare lodevolmente. Capite bene che, salvando sè, salverà anche voi. Se poi la scappata fosse tutta vostra, via, non mi ritiro: ho cavato altri da peggio imbrogli.... Purchè non abbiate offeso persona di riguardo, intendiamoci, m'impegno a togliervi d'impiccio: con un po' di spesa, intendiamoci. Dovete dirmi chi sia l'offeso, come si dice: e, secondo la condizione, la qualità e l'umore dell'amico, si vedrà se convenga più di tenerlo a segno con le protezioni, o trovar qualche modo d'attaccarlo noi in criminale, e mettergli una pulce nell'orecchio; perchè, vedete, a saper ben maneggiare le gride, nessuno è reo, e nessuno è innocente. In quanto al curato, se è persona di giudizio, se ne starà zitto; se fosse una testolina, c'è rimedio anche per quelle. D'ogni intrigo si può uscire; ma ci vuole un uomo: e il vostro caso è serio; serio vi dico, serio: la grida canta chiaro; e se la cosa si deve decider tra la giustizia e voi, così a quattr'occhi, state fresco. Io vi parlo da amico: le scappate bisogna pagarle: se volete passarvela liscia, danari e sincerità, fidarvi di chi vi vuol bene, ubbidire, far tutto quello che vi sarà suggerito.
Mentre il dottore mandava fuori tutte queste parole, Renzo lo stava guardando con un'attenzione estatica, come un materialone sta sulla piazza guardando al giocator di bussolotti, che, dopo essersi cacciata in bocca stoppa e stoppa e stoppa, ne cava nastro e nastro e nastro, che non finisce mai. Quand'ebbe però capito bene cosa il dottore volesse dire, e quale equivoco avesse preso, gli troncò il nastro in bocca, dicendo: – oh! signor dottore, come l'ha intesa? l'è proprio tutta al rovescio. Io non ho minacciato nessuno; io non fo di queste cose, io: e domandi pure a tutto il mio comune, che sentirà che non ho mai avuto che fare con la giustizia. La bricconeria l'hanno fatta a me; e vengo da lei per sapere come ho da fare per ottener giustizia; e son ben contento d'aver visto quella grida.
– Diavolo! – esclamò il dottore, spalancando gli occhi. – Che pasticci mi fate? Tant'è; siete tutti così: possibile che non sappiate dirle chiare le cose?
– Ma mi scusi; lei non m'ha dato tempo: ora le racconterò la cosa, com'è. Sappia dunque ch'io dovevo sposare oggi, – e qui la voce di Renzo si commosse, – dovevo sposare oggi una giovine, alla quale discorrevo, fin da quest'estate; e oggi, come le dico, era il giorno stabilito col signor curato, e s'era disposto ogni cosa. Ecco che il signor curato comincia a cavar fuori certe scuse.... basta, per non tediarla, io l'ho fatto parlar chiaro, com'era giusto; e lui m'ha confessato che gli era stato proibito, pena la vita, di far questo matrimonio. Quel prepotente di don Rodrigo....
– Eh via! – interruppe subito il dottore, aggrottando le ciglia, aggrinzando il naso rosso, e storcendo la bocca, – eh via! Che mi venite a rompere il capo con queste fandonie? Fate di questi discorsi tra voi altri, che non sapete misurar le parole; e non venite a farli con un galantuomo che sa quanto valgono. Andate, andate; non sapete quel che vi dite: io non m'impiccio con ragazzi; non voglio sentir discorsi di questa sorte, discorsi in aria.
– Le giuro....
– Andate, vi dico: che volete ch'io faccia de' vostri giuramenti? Io non c'entro: me ne lavo le mani –. E se le andava stropicciando, come se le lavasse davvero. – Imparate a parlare: non si viene a sorprender così un galantuomo.
– Ma senta, ma senta, – ripeteva indarno Renzo: il dottore, sempre gridando, lo spingeva con le mani verso l'uscio; e, quando ve l'ebbe cacciato, aprì, chiamò la serva, e le disse: – restituite subito a quest'uomo quello che ha portato: io non voglio niente, non voglio niente.
Quella donna non aveva mai, in tutto il tempo ch'era stata in quella casa, eseguito un ordine simile: ma era stato proferito con una tale risoluzione, che non esitò a ubbidire. Prese le quattro povere bestie, e le diede a Renzo, con un'occhiata di compassione sprezzante, che pareva volesse dire: bisogna che tu l'abbia fatta bella. Renzo voleva far cerimonie; ma il dottore fu inespugnabile; e il giovine, più attonito e più stizzito che mai, dovette riprendersi le vittime rifiutate, e tornar al paese, a raccontar alle donne il bel costrutto della sua spedizione.
Le donne, nella sua assenza, dopo essersi tristamente levate il vestito delle feste e messo quello del giorno di lavoro, si misero a consultar di nuovo, Lucia singhiozzando e Agnese sospirando. Quando questa ebbe ben parlato de' grandi effetti che si dovevano sperare dai consigli del dottore, Lucia disse che bisognava veder d'aiutarsi in tutte le maniere; che il padre Cristoforo era uomo non solo da consigliare, ma da metter l'opera sua, quando si trattasse di sollevar poverelli; e che sarebbe una gran bella cosa potergli far sapere ciò ch'era accaduto. – Sicuro, – disse Agnese: e si diedero a cercare insieme la maniera; giacchè andar esse al convento, distante di là forse due miglia, non se ne sentivano il coraggio, in quel giorno: e certo nessun uomo di giudizio gliene avrebbe dato il parere. Ma, nel mentre che bilanciavano i partiti, si sentì un picchietto all'uscio, e, nello stesso momento, un sommesso ma distinto – Deo gratias –. Lucia, immaginandosi chi poteva essere, corse ad aprire; e subito, fatto un piccolo inchino famigliare, venne avanti un laico cercatore cappuccino, con la sua bisaccia pendente alla spalla sinistra, e tenendone l'imboccatura attortigliata e stretta nelle due mani sul petto.
– Oh fra Galdino! – dissero le due donne.
– Il Signore sia con voi, – disse il frate. – Vengo alla cerca delle noci.
– Va' a prender le noci per i padri, – disse Agnese. Lucia s'alzò, e s'avviò all'altra stanza, ma, prima d'entrarvi, si trattenne dietro le spalle di fra Galdino, che rimaneva diritto nella medesima positura; e, mettendo il dito alla bocca, diede alla madre un'occhiata che chiedeva il segreto, con tenerezza, con supplicazione, e anche con una certa autorità.
Il cercatore, sbirciando Agnese così da lontano, disse: – e questo matrimonio? Si doveva pur fare oggi: ho veduto nel paese una certa confusione, come se ci fosse una novità. Cos'è stato?
– Il signor curato è ammalato, e bisogna differire, – rispose in fretta la donna. Se Lucia non faceva quel segno, la risposta sarebbe probabilmente stata diversa. – E come va la cerca? – soggiunse poi, per mutar discorso.
– Poco bene, buona donna, poco bene. Le son tutte qui –. E, così dicendo, si levò la bisaccia d'addosso, e la fece saltar tra le due mani. – Son tutte qui; e, per mettere insieme questa bella abbondanza, ho dovuto picchiare a dieci porte.
– Ma! le annate vanno scarse, fra Galdino; e, quando s'ha a misurar il pane, non si può allargar la mano nel resto.
– E per far tornare il buon tempo, che rimedio c'è, la mia donna? L'elemosina. Sapete di quel miracolo delle noci, che avvenne, molt'anni sono, in quel nostro convento di Romagna?
– No, in verità; raccontatemelo un poco.
– Oh! dovete dunque sapere che, in quel convento, c'era un nostro padre, il quale era un santo, e si chiamava il padre Macario. Un giorno d'inverno, passando per una viottola, in un campo d'un nostro benefattore, uomo dabbene anche lui, il padre Macario vide questo benefattore vicino a un suo gran noce; e quattro contadini, con le zappe in aria, che principiavano a scalzar la pianta, per metterle le radici al sole. "Che fate voi a quella povera pianta?" domandò il padre Macario. "Eh! padre, son anni e anni che la non mi vuol far noci; e io ne faccio legna". "Lasciatela stare, disse il padre: sappiate che, quest'anno, la farà più noci che foglie". Il benefattore, che sapeva chi era colui che aveva detta quella parola, ordinò subito ai lavoratori, che gettasser di nuovo la terra sulle radici; e, chiamato il padre, che continuava la sua strada, "padre Macario, gli disse, la metà della raccolta sarà per il convento". Si sparse la voce della predizione; e tutti correvano a guardare il noce. In fatti, a primavera, fiori a bizzeffe, e, a suo tempo, noci a bizzeffe. Il buon benefattore non ebbe la consolazione di bacchiarle; perchè andò, prima della raccolta, a ricevere il premio della sua carità. Ma il miracolo fu tanto più grande, come sentirete. Quel brav'uomo aveva lasciato un figliuolo di stampa ben diversa. Or dunque, alla raccolta, il cercatore andò per riscotere la metà ch'era dovuta al convento; ma colui se ne fece nuovo affatto, ed ebbe la temerità di rispondere che non aveva mai sentito dire che i cappuccini sapessero far noci. Sapete ora cosa avvenne? Un giorno, (sentite questa) lo scapestrato aveva invitato alcuni suoi amici dello stesso pelo, e, gozzovigliando, raccontava la storia del noce, e rideva de' frati. Que' giovinastri ebber voglia d'andar a vedere quello sterminato mucchio di noci; e lui li mena su in granaio. Ma sentite: apre l'uscio, va verso il cantuccio dov'era stato riposto il gran mucchio, e mentre dice: guardate, guarda egli stesso e vede.... che cosa? Un bel mucchio di foglie secche di noce. Fu un esempio questo? E il convento, in vece di scapitare, ci guadagnò; perchè, dopo un così gran fatto, la cerca delle noci rendeva tanto, tanto, che un benefattore, mosso a compassione del povero cercatore, fece al convento la carità d'un asino, che aiutasse a portar le noci a casa. E si faceva tant'olio, che ogni povero veniva a prenderne, secondo il suo bisogno; perchè noi siam come il mare, che riceve acqua da tutte le parti, e la torna a distribuire a tutti i fiumi.
Qui ricomparve Lucia, col grembiule così carico di noci, che lo reggeva a fatica, tenendone le due cocche in alto, con le braccia tese e allungate. Mentre fra Galdino, levatasi di nuovo la bisaccia, la metteva giù, e ne scioglieva la bocca, per introdurvi l'abbondante elemosina, la madre fece un volto attonito e severo a Lucia, per la sua prodigalità; ma Lucia le diede un'occhiata, che voleva dire: mi giustificherò. Fra Galdino proruppe in elogi, in augùri, in promesse, in ringraziamenti, e, rimessa la bisaccia al posto, s'avviava. Ma Lucia, richiamatolo, disse: – vorrei un servizio da voi; vorrei che diceste al padre Cristoforo, che ho gran premura di parlargli, e che mi faccia la carità di venir da noi poverette, subito subito; perchè non possiamo andar noi alla chiesa.
– Non volete altro? Non passerà un'ora che il padre Cristoforo saprà il vostro desiderio.
– Mi fido.
– Non dubitate –. E così detto, se n'andò, un po' più curvo e più contento, di quel che fosse venuto.
Al vedere che una povera ragazza mandava a chiamare, con tanta confidenza, il padre Cristoforo, e che il cercatore accettava la commissione, senza maraviglia e senza difficoltà, nessun si pensi che quel Cristoforo fosse un frate di dozzina, una cosa da strapazzo. Era anzi uomo di molta autorità, presso i suoi, e in tutto il contorno; ma tale era la condizione de' cappuccini, che nulla pareva per loro troppo basso, nè troppo elevato. Servir gl'infimi, ed esser servito da' potenti, entrar ne' palazzi e ne' tuguri, con lo stesso contegno d'umiltà e di sicurezza, esser talvolta, nella stessa casa, un soggetto di passatempo, e un personaggio senza il quale non si decideva nulla, chieder l'elemosina per tutto, e farla a tutti quelli che la chiedevano al convento, a tutto era avvezzo un cappuccino. Andando per la strada, poteva ugualmente abbattersi in un principe che gli baciasse riverentemente la punta del cordone, o in una brigata di ragazzacci che, fingendo d'esser alle mani tra loro, gl'inzaccherassero la barba di fango. La parola "frate" veniva, in que' tempi, proferita col più gran rispetto, e col più amaro disprezzo: e i cappuccini, forse più d'ogni altr'ordine, eran oggetto de' due opposti sentimenti, e provavano le due opposte fortune; perchè, non possedendo nulla, portando un abito più stranamente diverso dal comune, facendo più aperta professione d'umiltà, s'esponevan più da vicino alla venerazione e al vilipendio che queste cose possono attirare da' diversi umori, e dal diverso pensare degli uomini.
Partito fra Galdino, – tutte quelle noci! – esclamò Agnese: – in quest'anno!
– Mamma, perdonatemi, – rispose Lucia; – ma, se avessimo fatta un'elemosina come gli altri, fra Galdino avrebbe dovuto girare ancora, Dio sa quanto, prima d'aver la bisaccia piena; Dio sa quando sarebbe tornato al convento; e, con le ciarle che avrebbe fatte e sentite, Dio sa se gli sarebbe rimasto in mente....
– Hai pensato bene; e poi è tutta carità che porta sempre buon frutto, – disse Agnese, la quale, co' suoi difettucci, era una gran buona donna, e si sarebbe, come si dice, buttata nel fuoco per quell'unica figlia, in cui aveva riposta tutta la sua compiacenza.
In questa, arrivò Renzo, ed entrando con un volto dispettoso insieme e mortificato, gettò i capponi sur una tavola; e fu questa l'ultima trista vicenda delle povere bestie, per quel giorno.
– Bel parere che m'avete dato! – disse ad Agnese. – M'avete mandato da un buon galantuomo, da uno che aiuta veramente i poverelli! – E raccontò il suo abboccamento col dottore. La donna, stupefatta di così trista riuscita, voleva mettersi a dimostrare che il parere però era  buono, e che Renzo non doveva aver saputo far la cosa come andava fatta; ma Lucia interruppe quella questione, annunziando che sperava d'aver trovato un aiuto migliore. Renzo accolse anche questa speranza, come accade a quelli che sono nella sventura e nell'impiccio. – Ma, se il padre, – disse, – non ci trova un ripiego, lo troverò io, in un modo o nell'altro.
Le donne consigliaron la pace, la pazienza, la prudenza. – Domani, – disse Lucia, – il padre Cristoforo verrà sicuramente; e vedrete che troverà qualche rimedio, di quelli che noi poveretti non sappiam nemmeno immaginare.
– Lo spero; – disse Renzo, – ma, in ogni caso, saprò farmi ragione, o farmela fare. A questo mondo c'è giustizia finalmente.
Co' dolorosi discorsi, e con le andate e venute che si son riferite, quel giorno era passato; e cominciava a imbrunire.
– Buona notte, – disse tristamente Lucia a Renzo, il quale non sapeva risolversi d'andarsene.
– Buona notte, – rispose Renzo, ancor più tristamente.
– Qualche santo ci aiuterà, – replicò Lucia: – usate prudenza, e rassegnatevi.
La madre aggiunse altri consigli dello stesso genere; e lo sposo se n'andò, col cuore in tempesta, ripetendo sempre quelle strane parole: – a questo mondo c'è giustizia, finalmente! – Tant'è vero che un uomo sopraffatto dal dolore non sa più quel che si dica.
CAPITOLO IV
Il sole non era ancor tutto apparso sull'orizzonte, quando il padre Cristoforo uscì dal suo convento di Pescarenico, per salire alla casetta dov'era aspettato. È Pescarenico una terricciola, sulla riva sinistra dell'Adda, o vogliam dire del lago, poco discosto dal ponte: un gruppetto di case, abitate la più parte da pescatori, e addobbate qua e là di tramagli e di reti tese ad asciugare. Il convento era situato (e la fabbrica ne sussiste tuttavia) al di fuori, e in faccia all'entrata della terra, con di mezzo la strada che da Lecco conduce a Bergamo. Il cielo era tutto sereno: di mano in mano che il sole s'alzava dietro il monte, si vedeva la sua luce, dalle sommità de' monti opposti, scendere, come spiegandosi rapidamente, giù per i pendìi, e nella valle. Un venticello d'autunno, staccando da' rami le foglie appassite del gelso, le portava a cadere, qualche passo distante dall'albero. A destra e a sinistra, nelle vigne, sui tralci ancor tesi, brillavan le foglie rosseggianti a varie tinte; e la terra lavorata di fresco, spiccava bruna e distinta ne' campi di stoppie biancastre e luccicanti dalla guazza. La scena era lieta; ma ogni figura d'uomo che vi apparisse, rattristava lo sguardo e il pensiero. Ogni tanto, s'incontravano mendichi laceri e macilenti, o invecchiati nel mestiere, o spinti allora dalla necessità a tender la mano. Passavano zitti accanto al padre Cristoforo, lo guardavano pietosamente, e, benchè non avesser nulla a sperar da lui, giacchè un cappuccino non toccava mai moneta, gli facevano un inchino di ringraziamento, per l'elemosina che avevan ricevuta, o che andavano a cercare al convento. Lo spettacolo de' lavoratori sparsi ne' campi, aveva qualcosa d'ancor più doloroso. Alcuni andavan gettando le lor semente, rade, con risparmio, e a malincuore, come chi arrischia cosa che troppo gli preme; altri spingevan la vanga come a stento, e rovesciavano svogliatamente la zolla. La fanciulla scarna, tenendo per la corda al pascolo la vaccherella magra stecchita, guardava innanzi, e si chinava in fretta, a rubarle, per cibo della famiglia, qualche erba, di cui la fame aveva insegnato che anche gli uomini potevan vivere. Questi spettacoli accrescevano, a ogni passo, la mestizia del frate, il quale camminava già col tristo presentimento in cuore, d'andar a sentire qualche sciagura.
"Ma perchè si prendeva tanto pensiero di Lucia? E perchè, al primo avviso, s'era mosso con tanta sollecitudine, come a una chiamata del padre provinciale? E chi era questo padre Cristoforo?" Bisogna soddisfare a tutte queste domande.
Il padre Cristoforo da *** era un uomo più vicino ai sessanta che ai cinquant'anni. Il suo capo raso, salvo la piccola corona di capelli, che vi girava intorno, secondo il rito cappuccinesco, s'alzava di tempo in tempo, con un movimento che lasciava trasparire un non so che d'altero e d'inquieto; e subito s'abbassava, per riflessione d'umiltà. La barba bianca e lunga, che gli copriva le guance e il mento, faceva ancor più risaltare le forme rilevate della parte superiore del volto, alle quali un'astinenza, già da gran pezzo abituale, aveva assai più aggiunto di gravità che tolto d'espressione. Due occhi incavati eran per lo più chinati a terra, ma talvolta sfolgoravano, con vivacità repentina; come due cavalli bizzarri, condotti a mano da un cocchiere, col quale sanno, per esperienza, che non si può vincerla, pure fanno, di tempo in tempo, qualche sgambetto, che scontan subito, con una buona tirata di morso.
Il padre Cristoforo non era sempre stato così, nè sempre era stato Cristoforo: il suo nome di battesimo era Lodovico. Era figliuolo d'un mercante di *** (questi asterischi vengon tutti dalla circospezione del mio anonimo) che, ne' suoi ultim'anni, trovandosi assai fornito di beni, e con quell'unico figliuolo, aveva rinunziato al traffico, e s'era dato a viver da signore.
Nel suo nuovo ozio, cominciò a entrargli in corpo una gran vergogna di tutto quel tempo che aveva speso a far qualcosa in questo mondo. Predominato da una tal fantasia, studiava tutte le maniere di far dimenticare ch'era stato mercante: avrebbe voluto poterlo dimenticare anche lui. Ma il fondaco, le balle, il libro, il braccio, gli comparivan sempre nella memoria, come l'ombra di Banco a Macbeth, anche tra la pompa delle mense, e il sorriso de' parassiti. E non si potrebbe dire la cura che dovevano aver que' poveretti, per schivare ogni parola che potesse parere allusiva all'antica condizione del convitante. Un giorno, per raccontarne una, un giorno, sul finir della tavola, ne' momenti della più viva e schietta allegria, che non si sarebbe potuto dire chi più godesse, o la brigata di sparecchiare, o il padrone d'aver apparecchiato, andava stuzzicando, con superiorità amichevole, uno di que' commensali, il più onesto mangiatore del mondo. Questo, per corrispondere alla celia, senza la minima ombra di malizia, proprio col candore d'un bambino, rispose: – eh! io fo l'orecchio del mercante –. Egli stesso fu subito colpito dal suono della parola che gli era uscita di bocca: guardò, con faccia incerta, alla faccia del padrone, che s'era rannuvolata: l'uno e l'altro avrebber voluto riprender quella di prima; ma non era possibile. Gli altri convitati pensavano, ognun da sè, al modo di sopire il piccolo scandolo, e di fare una diversione; ma, pensando, tacevano, e, in quel silenzio, lo scandolo era più manifesto. Ognuno scansava d'incontrar gli occhi degli altri; ognuno sentiva che tutti eran occupati del pensiero che tutti volevan dissimulare. La gioia, per quel giorno, se n'andò; e l'imprudente o, per parlar con più giustizia, lo sfortunato, non ricevette più invito. Così il padre di Lodovico passò gli ultimi suoi anni in angustie continue, temendo sempre d'essere schernito, e non riflettendo mai che il vendere non è cosa più ridicola che il comprare, e che quella professione di cui allora si vergognava, l'aveva pure esercitata per tant'anni, in presenza del pubblico, e senza rimorso. Fece educare il figlio nobilmente, secondo la condizione de' tempi, e per quanto gli era concesso dalle leggi e dalle consuetudini; gli diede maestri di lettere e d'esercizi cavallereschi; e morì, lasciandolo ricco e giovinetto.
Lodovico aveva contratte abitudini signorili; e gli adulatori, tra i quali era cresciuto, l'avevano avvezzato ad esser trattato con molto rispetto. Ma, quando volle mischiarsi coi principali della sua città, trovò un fare ben diverso da quello a cui era accostumato; e vide che, a voler esser della lor compagnia, come avrebbe desiderato, gli conveniva fare una nuova scuola di pazienza e di sommissione, star sempre al di sotto, e ingozzarne una, ogni momento. Una tal maniera di vivere non s'accordava, nè con l'educazione, nè con la natura di Lodovico. S'allontanò da essi indispettito. Ma poi ne stava lontano con rammarico; perchè gli pareva che questi veramente avrebber dovuto essere i suoi compagni; soltanto gli avrebbe voluti più trattabili. Con questo misto d'inclinazione e di rancore, non potendo frequentarli famigliarmente, e volendo pure aver che far con loro in qualche modo, s'era dato a competer con loro di sfoggi e di magnificenza, comprandosi così a contanti inimicizie, invidie e ridicolo. La sua indole, onesta insieme e violenta, l'aveva poi imbarcato per tempo in altre gare più serie. Sentiva un orrore spontaneo e sincero per l'angherie e per i soprusi: orrore reso ancor più vivo in lui dalla qualità delle persone che più ne commettevano alla giornata; ch'erano appunto coloro coi quali aveva più di quella ruggine. Per acquietare, o per esercitare tutte queste passioni in una volta, prendeva volentieri le parti d'un debole sopraffatto, si piccava di farci stare un soverchiatore, s'intrometteva in una briga, se ne tirava addosso un'altra; tanto che, a poco a poco, venne a costituirsi come un protettor degli oppressi, e un vendicatore de' torti. L'impiego era gravoso; e non è da domandare se il povero Lodovico avesse nemici, impegni e pensieri. Oltre la guerra esterna, era poi tribolato continuamente da contrasti interni; perchè, a spuntarla in un impegno (senza parlare di quelli in cui restava al di sotto), doveva anche lui adoperar raggiri e violenze, che la sua coscienza non poteva poi approvare. Doveva tenersi intorno un buon numero di bravacci; e, così per la sua sicurezza, come per averne un aiuto più vigoroso, doveva scegliere i più arrischiati, cioè i più ribaldi; e vivere co' birboni, per amor della giustizia. Tanto che, più d'una volta, o scoraggito, dopo una trista riuscita, o inquieto per un pericolo imminente, annoiato del continuo guardarsi, stomacato della sua compagnia, in pensiero dell'avvenire, per le sue sostanze che se n'andavan, di giorno in giorno, in opere buone e in braverie, più d'una volta gli era saltata la fantasia di farsi frate; che, a que' tempi, era il ripiego più comune, per uscir d'impicci. Ma questa, che sarebbe forse stata una fantasia per tutta la sua vita, divenne una risoluzione, a causa d'un accidente, il più serio che gli fosse ancor capitato.
Andava un giorno per una strada della sua città, seguito da due bravi, e accompagnato da un tal Cristoforo, altre volte giovine di bottega e, dopo chiusa questa, diventato maestro di casa. Era un uomo di circa cinquant'anni, affezionato, dalla gioventù, a Lodovico, che aveva veduto nascere, e che, tra salario e regali, gli dava non solo da vivere, ma di che mantenere e tirar su una numerosa famiglia. Vide Lodovico spuntar da lontano un signor tale, arrogante e soverchiatore di professione, col quale non aveva mai parlato in vita sua, ma che gli era cordiale nemico, e al quale rendeva, pur di cuore, il contraccambio: giacchè è uno de' vantaggi di questo mondo, quello di poter odiare ed esser odiati, senza conoscersi. Costui, seguito da quattro bravi, s'avanzava diritto, con passo superbo, con la testa alta, con la bocca composta all'alterigia e allo sprezzo. Tutt'e due camminavan rasente al muro; ma Lodovico (notate bene) lo strisciava col lato destro; e ciò, secondo una consuetudine, gli dava il diritto (dove mai si va a ficcare il diritto!) di non istaccarsi dal detto muro, per dar passo a chi si fosse; cosa della quale allora si faceva gran caso. L'altro pretendeva, all'opposto, che quel diritto competesse a lui, come a nobile, e che a Lodovico toccasse d'andar nel mezzo; e ciò in forza d'un'altra consuetudine. Perocchè, in questo, come accade in molti altri affari, erano in vigore due consuetudini contrarie, senza che fosse deciso qual delle due fosse la buona; il che dava opportunità di fare una guerra, ogni volta che una testa dura s'abbattesse in un'altra della stessa tempra. Que' due si venivano incontro, ristretti alla muraglia, come due figure di basso rilievo ambulanti. Quando si trovarono a viso a viso, il signor tale, squadrando Lodovico, a capo alto, col cipiglio imperioso, gli disse, in un tono corrispondente di voce: – fate luogo.
– Fate luogo voi, – rispose Lodovico. – La diritta è mia.
– Co' vostri pari, è sempre mia.
– Sì, se l'arroganza de' vostri pari fosse legge per i pari miei. I bravi dell'uno e dell'altro eran rimasti fermi, ciascuno dietro il suo padrone, guardandosi in cagnesco, con le mani alle daghe, preparati alla battaglia. La gente che arrivava di qua e di là, si teneva in distanza, a osservare il fatto; e la presenza di quegli spettatori animava sempre più il puntiglio de' contendenti.
– Nel mezzo, vile meccanico; o ch'io t'insegno una volta come si tratta co' gentiluomini.
– Voi mentite ch'io sia vile.
– Tu menti ch'io abbia mentito –. Questa risposta era di prammatica. – E, se tu fossi cavaliere, come son io, – aggiunse quel signore, – ti vorrei far vedere, con la spada e con la cappa, che il mentitore sei tu.
– È un buon pretesto per dispensarvi di sostener co' fatti l'insolenza delle vostre parole.
– Gettate nel fango questo ribaldo, – disse il gentiluomo, voltandosi a' suoi.
– Vediamo! – disse Lodovico, dando subitamente un passo indietro, e mettendo mano alla spada.
– Temerario! – gridò l'altro, sfoderando la sua: – io spezzerò questa, quando sarà macchiata del tuo vil sangue.
Così s'avventarono l'uno all'altro; i servitori delle due parti si slanciarono alla difesa de' loro padroni. Il combattimento era disuguale, e per il numero, e anche perchè Lodovico mirava piuttosto a scansare i colpi, e a disarmare il nemico, che ad ucciderlo; ma questo voleva la morte di lui, a ogni costo. Lodovico aveva già ricevuta al braccio sinistro una pugnalata d'un bravo, e una sgraffiatura leggiera in una guancia, e il nemico principale gli piombava addosso per finirlo; quando Cristoforo, vedendo il suo padrone nell'estremo pericolo, andò col pugnale addosso al signore. Questo, rivolta tutta la sua ira contro di lui, lo passò con la spada. A quella vista, Lodovico, come fuor di sè, cacciò la sua nel ventre del feritore, il quale cadde moribondo, quasi a un punto col povero Cristoforo. I bravi del gentiluomo, visto ch'era finita, si diedero alla fuga, malconci: quelli di Lodovico, tartassati e sfregiati anche loro, non essendovi più a chi dare, e non volendo trovarsi impicciati nella gente, che già accorreva, scantonarono dall'altra parte: e Lodovico si trovò solo, con que' due funesti compagni ai piedi, in mezzo a una folla.
– Com'è andata? – È uno. – Son due. – Gli ha fatto un occhiello nel ventre. – Chi è stato ammazzato? – Quel prepotente. – Oh santa Maria, che sconquasso! – Chi cerca trova. – Una le paga tutte. – Ha finito anche lui. – Che colpo! – Vuol essere una faccenda seria. – E quell'altro disgraziato! – Misericordia! che spettacolo! – Salvatelo, salvatelo. – Sta fresco anche lui. – Vedete com'è concio! butta sangue da tutte le parti. – Scappi, scappi. Non si lasci prendere.
Queste parole, che più di tutte si facevan sentire nel frastono confuso di quella folla, esprimevano il voto comune; e, col consiglio, venne anche l'aiuto. Il fatto era accaduto vicino a una chiesa di cappuccini, asilo, come ognun sa, impenetrabile allora a' birri, e a tutto quel complesso di cose e di persone, che si chiamava la giustizia. L'uccisore ferito fu quivi condotto o portato dalla folla, quasi fuor di sentimento; e i frati lo ricevettero dalle mani del popolo, che glielo raccomandava, dicendo: – è un uomo dabbene che ha freddato un birbone superbo: l'ha fatto per sua difesa: c'è stato tirato per i capelli.
Lodovico non aveva mai, prima d'allora, sparso sangue; e, benchè l'omicidio fosse, a que' tempi, cosa tanto comune, che gli orecchi d'ognuno erano avvezzi a sentirlo raccontare, e gli occhi a vederlo, pure l'impressione ch'egli ricevette dal veder l'uomo morto per lui, e l'uomo morto da lui, fu nuova e indicibile; fu una rivelazione di sentimenti ancora sconosciuti. Il cadere del suo nemico, l'alterazione di quel volto, che passava, in un momento, dalla minaccia e dal furore, all'abbattimento e alla quiete solenne della morte, fu una vista che cambiò, in un punto, l'animo dell'uccisore. Strascinato al convento, non sapeva quasi dove si fosse, nè cosa si facesse; e, quando fu tornato in sè, si trovò in un letto dell'infermeria, nelle mani del frate chirurgo (i cappuccini ne avevano ordinariamente uno in ogni convento), che accomodava faldelle e fasce sulle due ferite ch'egli aveva ricevute nello scontro. Un padre, il cui impiego particolare era d'assistere i moribondi, e che aveva spesso avuto a render questo servizio sulla strada, fu chiamato subito al luogo del combattimento. Tornato, pochi minuti dopo, entrò nell'infermeria, e, avvicinatosi al letto dove Lodovico giaceva, – consolatevi – gli disse: – almeno è morto bene, e m'ha incaricato di chiedere il vostro perdono, e di portarvi il suo –. Questa parola fece rinvenire affatto il povero Lodovico, e gli risvegliò più vivamente e più distintamente i sentimenti ch'eran confusi e affollati nel suo animo: dolore dell'amico, sgomento e rimorso del colpo che gli era uscito di mano, e, nello stesso tempo, un'angosciosa compassione dell'uomo che aveva ucciso. – E l'altro? – domandò ansiosamente al frate.
– L'altro era spirato, quand'io arrivai. Frattanto, gli accessi e i contorni del convento formicolavan di popolo curioso: ma, giunta la sbirraglia, fece smaltir la folla, e si postò a una certa distanza dalla porta, in modo però che nessuno potesse uscirne inosservato. Un fratello del morto, due suoi cugini e un vecchio zio, vennero pure, armati da capo a piedi, con grande accompagnamento di bravi; e si misero a far la ronda intorno, guardando, con aria e con atti di dispetto minaccioso, que' curiosi, che non osavan dire: gli sta bene; ma l'avevano scritto in viso.
Appena Lodovico ebbe potuto raccogliere i suoi pensieri, chiamato un frate confessore, lo pregò che cercasse della vedova di Cristoforo, le chiedesse in suo nome perdono d'essere stato lui la cagione, quantunque ben certo involontaria, di quella desolazione, e, nello stesso tempo, l'assicurasse ch'egli prendeva la famiglia sopra di sè. Riflettendo quindi a' casi suoi, sentì rinascere più che mai vivo e serio quel pensiero di farsi frate, che altre volte gli era passato per la mente: gli parve che Dio medesimo l'avesse messo sulla strada, e datogli un segno del suo volere, facendolo capitare in un convento, in quella congiuntura; e il partito fu preso. Fece chiamare il guardiano, e gli manifestò il suo desiderio. N'ebbe in risposta, che bisognava guardarsi dalle risoluzioni precipitate; ma che, se persisteva, non sarebbe rifiutato. Allora, fatto venire un notaro, dettò una donazione di tutto ciò che gli rimaneva (ch'era tuttavia un bel patrimonio) alla famiglia di Cristoforo: una somma alla vedova, come se le costituisse una contraddote, e il resto a otto figliuoli che Cristoforo aveva lasciati.
La risoluzione di Lodovico veniva molto a proposito per i suoi ospiti, i quali, per cagion sua, erano in un bell'intrigo. Rimandarlo dal convento, ed esporlo così alla giustizia, cioè alla vendetta de' suoi nemici, non era partito da metter neppure in consulta. Sarebbe stato lo stesso che rinunziare a' propri privilegi, screditare il convento presso il popolo, attirarsi il biasimo di tutti i cappuccini dell'universo, per aver lasciato violare il diritto di tutti, concitarsi contro tutte l'autorità ecclesiastiche, le quali si consideravan come tutrici di questo diritto. Dall'altra parte, la famiglia dell'ucciso, potente assai, e per sè, e per le sue aderenze, s'era messa al punto di voler vendetta; e dichiarava suo nemico chiunque s'attentasse di mettervi ostacolo. La storia non dice che a loro dolesse molto dell'ucciso, e nemmeno che una lagrima fosse stata sparsa per lui, in tutto il parentado: dice soltanto ch'eran tutti smaniosi d'aver nell'unghie l'uccisore, o vivo o morto. Ora questo, vestendo l'abito di cappuccino, accomodava ogni cosa. Faceva, in certa maniera, un'emenda, s'imponeva una penitenza, si chiamava implicitamente in colpa, si ritirava da ogni gara; era in somma un nemico che depon l'armi. I parenti del morto potevan poi anche, se loro piacesse, credere e vantarsi che s'era fatto frate per disperazione, e per terrore del loro sdegno. E, ad ogni modo, ridurre un uomo a spropriarsi del suo, a tosarsi la testa, a camminare a piedi nudi, a dormir sur un saccone, a viver d'elemosina, poteva parere una punizione competente, anche all'offeso il più borioso.
Il padre guardiano si presentò, con un'umiltà disinvolta, al fratello del morto, e, dopo mille proteste di rispetto per l'illustrissima casa, e di desiderio di compiacere ad essa in tutto ciò che fosse fattibile, parlò del pentimento di Lodovico, e della sua risoluzione, facendo garbatamente sentire che la casa poteva esserne contenta, e insinuando poi soavemente, e con maniera ancor più destra, che, piacesse o non piacesse, la cosa doveva essere. Il fratello diede in ismanie, che il cappuccino lasciò svaporare, dicendo di tempo in tempo: – è un troppo giusto dolore –. Fece intendere che, in ogni caso, la sua famiglia avrebbe saputo prendersi una soddisfazione: e il cappuccino, qualunque cosa ne pensasse, non disse di no. Finalmente richiese, impose come una condizione, che l'uccisor di suo fratello partirebbe subito da quella città. Il guardiano, che aveva già deliberato che questo fosse fatto, disse che si farebbe, lasciando che l'altro credesse, se gli piaceva, esser questo un atto d'ubbidienza: e tutto fu concluso. Contenta la famiglia, che ne usciva con onore; contenti i frati, che salvavano un uomo e i loro privilegi, senza farsi alcun nemico; contenti i dilettanti di cavalleria, che vedevano un affare terminarsi lodevolmente; contento il popolo, che vedeva fuor d'impiccio un uomo ben voluto, e che, nello stesso tempo, ammirava una conversione; contento finalmente, e più di tutti, in mezzo al dolore, il nostro Lodovico, il quale cominciava una vita d'espiazione e di servizio, che potesse, se non riparare, pagare almeno il mal fatto, e rintuzzare il pungolo intollerabile del rimorso. Il sospetto che la sua risoluzione fosse attribuita alla paura, l'afflisse un momento; ma si consolò subito, col pensiero che anche quell'ingiusto giudizio sarebbe un gastigo per lui, e un mezzo d'espiazione. Così, a trent'anni, si ravvolse nel sacco; e, dovendo, secondo l'uso, lasciare il suo nome, e prenderne un altro, ne scelse uno che gli rammentasse, ogni momento, ciò che aveva da espiare: e si chiamò fra Cristoforo.
Appena compita la cerimonia della vestizione, il guardiano gl'intimò che sarebbe andato a fare il suo noviziato a ***, sessanta miglia lontano, e che partirebbe all'indomani. Il novizio s'inchinò profondamente, e chiese una grazia. – Permettetemi, padre, – disse, – che, prima di partir da questa città, dove ho sparso il sangue d'un uomo, dove lascio una famiglia crudelmente offesa, io la ristori almeno dell'affronto, ch'io mostri almeno il mio rammarico di non poter risarcire il danno, col chiedere scusa al fratello dell'ucciso, e gli levi, se Dio benedice la mia intenzione, il rancore dall'animo –. Al guardiano parve che un tal passo, oltre all'esser buono in sè, servirebbe a riconciliar sempre più la famiglia col convento; e andò diviato da quel signor fratello, ad esporgli la domanda di fra Cristoforo. A proposta così inaspettata, colui sentì, insieme con la maraviglia, un ribollimento di sdegno, non però senza qualche compiacenza. Dopo aver pensato un momento, – venga domani, – disse; e assegnò l'ora. Il guardiano tornò, a portare al novizio il consenso desiderato.
Il gentiluomo pensò subito che, quanto più quella soddisfazione fosse solenne e clamorosa, tanto più accrescerebbe il suo credito presso tutta la parentela, e presso il pubblico; e sarebbe (per dirla con un'eleganza moderna) una bella pagina nella storia della famiglia. Fece avvertire in fretta tutti i parenti che, all'indomani, a mezzogiorno, restassero serviti (così si diceva allora) di venir da lui, a ricevere una soddisfazione comune. A mezzogiorno, il palazzo brulicava di signori d'ogni età e d'ogni sesso: era un girare, un rimescolarsi di gran cappe, d'alte penne, di durlindane pendenti, un moversi librato di gorgiere inamidate e crespe, uno strascico intralciato di rabescate zimarre. Le anticamere, il cortile e la strada formicolavan di servitori, di paggi, di bravi e di curiosi. Fra Cristoforo vide quell'apparecchio, ne indovinò il motivo, e provò un leggier turbamento; ma, dopo un istante, disse tra sè: "sta bene: l'ho ucciso in pubblico, alla presenza di tanti suoi nemici: quello fu scandalo, questa è riparazione". Così, con gli occhi bassi, col padre compagno al fianco, passò la porta di quella casa, attraversò il cortile, tra una folla che lo squadrava con una curiosità poco cerimoniosa; salì le scale, e, di mezzo all'altra folla signorile, che fece ala al suo passaggio, seguito da cento sguardi, giunse alla presenza del padron di casa; il quale, circondato da' parenti più prossimi, stava ritto nel mezzo della sala, con lo sguardo a terra, e il mento in aria, impugnando, con la mano sinistra, il pomo della spada, e stringendo con la destra il bavero della cappa sul petto.
C'è talvolta, nel volto e nel contegno d'un uomo, un'espressione così immediata, si direbbe quasi un'effusione dell'animo interno, che, in una folla di spettatori, il giudizio sopra quell'animo sarà un solo. Il volto e il contegno di fra Cristoforo disser chiaro agli astanti, che non s'era fatto frate, nè veniva a quell'umiliazione per timore umano: e questo cominciò a concigliarglieli tutti. Quando vide l'offeso, affrettò il passo, gli si pose inginocchioni ai piedi, incrociò le mani sul petto, e, chinando la testa rasa, disse queste parole: – io sono l'omicida di suo fratello. Sa Iddio se vorrei restituirglielo a costo del mio sangue; ma, non potendo altro che farle inefficaci e tarde scuse, la supplico d'accettarle per l'amor di Dio –. Tutti gli occhi erano immobili sul novizio, e sul personaggio a cui egli parlava; tutti gli orecchi eran tesi. Quando fra Cristoforo tacque, s'alzò, per tutta la sala, un mormorìo di pietà e di rispetto. Il gentiluomo, che stava in atto di degnazione forzata, e d'ira compressa, fu turbato da quelle parole; e, chinandosi verso l'inginocchiato, – alzatevi, – disse, con voce alterata: – l'offesa.... il fatto veramente.... ma l'abito che portate.... non solo questo, ma anche per voi.... S'alzi, padre.... Mio fratello.... non lo posso negare.... era un cavaliere.... era un uomo.... un po' impetuoso.... un po' vivo. Ma tutto accade per disposizion di Dio. Non se ne parli più.... Ma, padre, lei non deve stare in codesta positura –. E, presolo per le braccia, lo sollevò. Fra Cristoforo, in piedi, ma col capo chino, rispose: – io posso dunque sperare che lei m'abbia concesso il suo perdono! E se l'ottengo da lei, da chi non devo sperarlo? Oh! s'io potessi sentire dalla sua bocca questa parola, perdono!
– Perdono? – disse il gentiluomo. – Lei non ne ha più bisogno. Ma pure, poichè lo desidera, certo, certo, io le perdono di cuore, e tutti....
– Tutti! tutti! – gridarono, a una voce, gli astanti. Il volto del frate s'aprì a una gioia riconoscente, sotto la quale traspariva però ancora un'umile e profonda compunzione del male a cui la remissione degli uomini non poteva riparare. Il gentiluomo, vinto da quell'aspetto, e trasportato dalla commozione generale, gli gettò le braccia al collo, e gli diede e ne ricevette il bacio di pace. Un – bravo! bene! – scoppiò da tutte le parti della sala; tutti si mossero, e si strinsero intorno al frate. Intanto vennero servitori, con gran copia di rinfreschi. Il gentiluomo si raccostò al nostro Cristoforo, il quale faceva segno di volersi licenziare, e gli disse: – padre, gradisca qualche cosa; mi dia questa prova d'amicizia –. E si mise per servirlo prima d'ogni altro; ma egli, ritirandosi, con una certa resistenza cordiale, – queste cose, – disse, – non fanno più per me; ma non sarà mai ch'io rifiuti i suoi doni. Io sto per mettermi in viaggio: si degni di farmi portare un pane, perchè io possa dire d'aver goduto la sua carità, d'aver mangiato il suo pane, e avuto un segno del suo perdono –. Il gentiluomo, commosso, ordinò che così si facesse; e venne subito un cameriere, in gran gala, portando un pane sur un piatto d'argento, e lo presentò al padre; il quale, presolo e ringraziato, lo mise nella sporta. Chiese quindi licenza; e, abbracciato di nuovo il padron di casa, e tutti quelli che, trovandosi più vicini a lui, poterono impadronirsene un momento, si liberò da essi a fatica; ebbe a combatter nell'anticamere, per isbrigarsi da' servitori, e anche da' bravi, che gli baciavano il lembo dell'abito, il cordone, il cappuccio; e si trovò nella strada, portato come in trionfo, e accompagnato da una folla di popolo, fino a una porta della città; d'onde uscì, cominciando il suo pedestre viaggio, verso il luogo del suo noviziato.
Il fratello dell'ucciso, e il parentado, che s'erano aspettati d'assaporare in quel giorno la trista gioia dell'orgoglio, si trovarono in vece ripieni della gioia serena del perdono e della benevolenza. La compagnia si trattenne ancor qualche tempo, con una bonarietà e con una cordialità insolita, in ragionamenti ai quali nessuno era preparato, andando là. In vece di soddisfazioni prese, di soprusi vendicati, d'impegni spuntati, le lodi del novizio, la riconciliazione, la mansuetudine furono i temi della conversazione. E taluno, che, per la cinquantesima volta, avrebbe raccontato come il conte Muzio suo padre aveva saputo, in quella famosa congiuntura, far stare a dovere il marchese Stanislao, ch'era quel rodomonte che ognun sa, parlò in vece delle penitenze e della pazienza mirabile d'un fra Simone, morto molt'anni prima. Partita la compagnia, il padrone, ancor tutto commosso, riandava tra sè, con maraviglia, ciò che aveva inteso, ciò ch'egli medesimo aveva detto; e borbottava tra i denti: – diavolo d'un frate! – (bisogna bene che noi trascriviamo le sue precise parole) – diavolo d'un frate! se rimaneva lì in ginocchio, ancora per qualche momento, quasi quasi gli chiedevo scusa io, che m'abbia ammazzato il fratello –. La nostra storia nota espressamente che, da quel giorno in poi, quel signore fu un po' men precipitoso, e un po' più alla mano.
Il padre Cristoforo camminava, con una consolazione che non aveva mai più provata, dopo quel giorno terribile, ad espiare il quale tutta la sua vita doveva esser consacrata. Il silenzio ch'era imposto a' novizi, l'osservava, senza avvedersene, assorto com'era, nel pensiero delle fatiche, delle privazioni e dell'umiliazioni che avrebbe sofferte, per iscontare il suo fallo. Fermandosi, all'ora della refezione, presso un benefattore, mangiò, con una specie di voluttà, del pane del perdono: ma ne serbò un pezzo, e lo ripose nella sporta, per tenerlo, come un ricordo perpetuo.
Non è nostro disegno di far la storia della sua vita claustrale: diremo soltanto che, adempiendo, sempre con gran voglia, e con gran cura, gli ufizi che gli venivano ordinariamente assegnati, di predicare e d'assistere i moribondi, non lasciava mai sfuggire un'occasione d'esercitarne due altri, che s'era imposti da sè: accomodar differenze, e proteggere oppressi. In questo genio entrava, per qualche parte, senza ch'egli se n'avvedesse, quella sua vecchia abitudine, e un resticciolo di spiriti guerreschi, che l'umiliazioni e le macerazioni non avevan potuto spegner del tutto. Il suo linguaggio era abitualmente umile e posato; ma, quando si trattasse di giustizia o di verità combattuta, l'uomo s'animava, a un tratto, dell'impeto antico, che, secondato e modificato da un'enfasi solenne, venutagli dall'uso del predicare, dava a quel linguaggio un carattere singolare. Tutto il suo contegno, come l'aspetto, annunziava una lunga guerra, tra un'indole focosa, risentita, e una volontà opposta, abitualmente vittoriosa, sempre all'erta, e diretta da motivi e da ispirazioni superiori. Un suo confratello ed amico, che lo conosceva bene, l'aveva una volta paragonato a quelle parole troppo espressive nella loro forma naturale, che alcuni, anche ben educati, pronunziano, quando la passione trabocca, smozzicate, con qualche lettera mutata; parole che, in quel travisamento, fanno però ricordare della loro energia primitiva.
Se una poverella sconosciuta, nel tristo caso di Lucia, avesse chiesto l'aiuto del padre Cristoforo, egli sarebbe corso immediatamente. Trattandosi poi di Lucia, accorse con tanta più sollecitudine, in quanto conosceva e ammirava l'innocenza di lei, era già in pensiero per i suoi pericoli, e sentiva un'indegnazione santa, per la turpe persecuzione della quale era divenuta l'oggetto. Oltre di ciò, avendola consigliata, per il meno male, di non palesar nulla, e di starsene quieta, temeva ora che il consiglio potesse aver prodotto qualche tristo effetto; e alla sollecitudine di carità, ch'era in lui come ingenita, s'aggiungeva, in questo caso, quell'angustia scrupolosa che spesso tormenta i buoni.
Ma, intanto che noi siamo stati a raccontare i fatti del padre Cristoforo, è arrivato, s'è affacciato all'uscio; e le donne, lasciando il manico dell'aspo che facevan girare e stridere, si sono alzate, dicendo, a una voce: – oh padre Cristoforo! sia benedetto!

CAPITOLO V
Il qual padre Cristoforo si fermò ritto sulla soglia, e, appena ebbe data un'occhiata alle donne, dovette accorgersi che i suoi presentimenti non eran falsi. Onde, con quel tono d'interrogazione che va incontro a una trista risposta, alzando la barba con un moto leggiero della testa all'indietro, disse: – ebbene? – Lucia rispose con uno scoppio di pianto. La madre cominciava a far le scuse d'aver osato.... ma il frate s'avanzò, e, messosi a sedere sur un panchetto a tre piedi, troncò i complimenti, dicendo a Lucia: – quietatevi, povera figliuola. E voi, – disse poi ad Agnese, – raccontatemi cosa c'è! – Mentre la buona donna faceva alla meglio la sua dolorosa relazione, il frate diventava di mille colori, e ora alzava gli occhi al cielo, ora batteva i piedi. Terminata la storia, si coprì il volto con le mani, ed esclamò: – o Dio benedetto! fino a quando....! – Ma, senza compir la frase, voltandosi di nuovo alle donne: – poverette! – disse: – Dio vi ha visitate. Povera Lucia!
– Non ci abbandonerà, padre? – disse questa, singhiozzando.
– Abbandonarvi! – rispose. – E con che faccia potrei io chieder a Dio qualcosa per me, quando v'avessi abbandonata? voi in questo stato! voi, ch'Egli mi confida! Non vi perdete d'animo: Egli v'assisterà: Egli vede tutto: Egli può servirsi anche d'un uomo da nulla come son io, per confondere un.... Vediamo, pensiamo quel che si possa fare.
Così dicendo, appoggiò il gomito sinistro sul ginocchio, chinò la fronte nella palma, e con la destra strinse la barba e il mento, come per tener ferme e unite tutte le potenze dell'animo. Ma la più attenta considerazione non serviva che a fargli scorgere più distintamente quanto il caso fosse pressante e intrigato, e quanto scarsi, quanto incerti e pericolosi i ripieghi. "Mettere un po' di vergogna a don Abbondio, e fargli sentire quanto manchi al suo dovere? Vergogna e dovere sono un nulla per lui, quando ha paura. E fargli paura? Che mezzi ho io mai di fargliene una che superi quella che ha d'una schioppettata? Informar di tutto il cardinale arcivescovo, e invocar la sua autorità? Ci vuol tempo: e intanto? e poi? Quand'anche questa povera innocente fosse maritata, sarebbe questo un freno per quell'uomo? Chi sa a qual segno possa arrivare?.... E resistergli? Come? Ah! se potessi, pensava il povero frate, se potessi tirar dalla mia i miei frati di qui, que' di Milano! Ma! non è un affare comune; sarei abbandonato. Costui fa l'amico del convento, si spaccia per partigiano de' cappuccini: e i suoi bravi non son venuti più d'una volta a ricoverarsi da noi? Sarei solo in ballo; mi buscherei anche dell'inquieto, dell'imbroglione, dell'accattabrighe; e, quel ch'è più, potrei fors'anche, con un tentativo fuor di tempo, peggiorar la condizione di questa poveretta". Contrappesato il pro e il contro di questo e di quel partito, il migliore gli parve d'affrontar don Rodrigo stesso, tentar di smoverlo dal suo infame proposito, con le preghiere, coi terrori dell'altra vita, anche di questa, se fosse possibile. Alla peggio, si potrebbe almeno conoscere, per questa via, più distintamente quanto colui fosse ostinato nel suo sporco impegno, scoprir di più le sue intenzioni, e prender consiglio da ciò.
Mentre il frate stava così meditando, Renzo, il quale, per tutte le ragioni che ognun può indovinare, non sapeva star lontano da quella casa, era comparso sull'uscio; ma, visto il padre sopra pensiero, e le donne che facevan cenno di non disturbarlo, si fermò sulla soglia, in silenzio. Alzando la faccia, per comunicare alle donne il suo progetto, il frate s'accorse di lui, e lo salutò in un modo ch'esprimeva un'affezione consueta, resa più intensa dalla pietà.
– Le hanno detto...., padre? – gli domandò Renzo, con voce commossa.
– Pur troppo; e per questo son qui.

– Che dice di quel birbone....?
– Che vuoi ch'io dica di lui? Non è qui a sentire: che gioverebbero le mie parole? Dico a te, il mio Renzo, che tu confidi in Dio, e che Dio non t'abbandonerà.
– Benedette le sue parole! – esclamò il giovane. – Lei non è di quelli che dan sempre torto a' poveri. Ma il signor curato, e quel signor dottor delle cause perse....
– Non rivangare quello che non può servire ad altro che a inquietarti inutilmente. Io sono un povero frate; ma ti ripeto quel che ho detto a queste donne: per quel poco che posso, non v'abbandonerò.
– Oh, lei non è come gli amici del mondo! Ciarloni! Chi avesse creduto alle proteste che mi facevan costoro, nel buon tempo; eh eh! Eran pronti a dare il sangue per me; m'avrebbero sostenuto contro il diavolo. S'io avessi avuto un nemico?.... bastava che mi lasciassi intendere; avrebbe finito presto di mangiar pane. E ora, se vedesse come si ritirano.... – A questo punto, alzando gli occhi al volto del padre, vide che s'era tutto rannuvolato, e s'accorse d'aver detto ciò che conveniva tacere. Ma volendo raccomodarla, s'andava intrigando e imbrogliando: – volevo dire.... non intendo dire.... cioè, volevo dire....
– Cosa volevi dire? E che? tu avevi dunque cominciato a guastar l'opera mia, prima che fosse intrapresa! Buon per te che sei stato disingannato in tempo. Che! tu andavi in cerca d'amici.... quali amici!.... che non t'avrebber potuto aiutare, neppur volendo! E cercavi di perder Quel solo che lo può e lo vuole! Non sai tu che Dio è l'amico de' tribolati, che confidano in Lui? Non sai tu che, a metter fuori l'unghie, il debole non ci guadagna? E quando pure.... – A questo punto, afferrò fortemente il braccio di Renzo: il suo aspetto, senza perder d'autorità, s'atteggiò d'una compunzione solenne, gli occhi s'abbassarono, la voce divenne lenta e come sotterranea: – quando pure.... è un terribile guadagno! Renzo! vuoi tu confidare in me?.... che dico in me, omiciattolo, fraticello? Vuoi tu confidare in Dio?
– Oh sì! – rispose Renzo. – Quello è il Signore davvero.
– Ebbene; prometti che non affronterai, che non provocherai nessuno, che ti lascerai guidar da me.
– Lo prometto.
Lucia fece un gran respiro, come se le avesser levato un peso d'addosso; e Agnese disse: – bravo figliuolo.
– Sentite, figliuoli, – riprese fra Cristoforo: – io anderò oggi a parlare a quell'uomo. Se Dio gli tocca il cuore, e dà forza alle mie parole, bene: se no, Egli ci farà trovare qualche altro rimedio. Voi intanto, statevi quieti, ritirati, scansate le ciarle, non vi fate vedere. Stasera, o domattina al più tardi, mi rivedrete –. Detto questo, troncò tutti i ringraziamenti e le benedizioni, e partì. S'avviò al convento, arrivò a tempo d'andare in coro a cantar sesta, desinò, e si mise subito in cammino, verso il covile della fiera che voleva provarsi d'ammansare.
Il palazzotto di don Rodrigo sorgeva isolato, a somiglianza d'una bicocca, sulla cima d'uno de' poggi ond'è sparsa e rilevata quella costiera. A questa indicazione l'anonimo aggiunge che il luogo (avrebbe fatto meglio a scriverne alla buona il nome) era più in su del paesello degli sposi, discosto da questo forse tre miglia, e quattro dal convento. Appiè del poggio, dalla parte che guarda a mezzogiorno, e verso il lago, giaceva un mucchietto di casupole, abitate da contadini di don Rodrigo; ed era come la piccola capitale del suo piccol regno. Bastava passarvi, per esser chiarito della condizione e de' costumi del paese. Dando un'occhiata nelle stanze terrene, dove qualche uscio fosse aperto, si vedevano attaccati al muro schioppi, tromboni, zappe, rastrelli, cappelli di paglia, reticelle e fiaschetti da polvere, alla rinfusa. La gente che vi s'incontrava erano omacci tarchiati e arcigni, con un gran ciuffo arrovesciato sul capo, e chiuso in una reticella; vecchi che, perdute le zanne, parevan sempre pronti, chi nulla nulla gli aizzasse, a digrignar le gengive; donne con certe facce maschie, e con certe braccia nerborute, buone da venire in aiuto della lingua, quando questa non bastasse: ne' sembianti e nelle mosse de' fanciulli stessi, che giocavan per la strada, si vedeva un non so che di petulante e di provocativo.
Fra Cristoforo attraversò il villaggio, salì per una viuzza a chiocciola, e pervenne su una piccola spianata, davanti al palazzotto. La porta era chiusa, segno che il padrone stava desinando, e non voleva esser frastornato. Le rade e piccole finestre che davan sulla strada, chiuse da imposte sconnesse e consunte dagli anni, eran però difese da grosse inferriate, e quelle del pian terreno tant'alte che appena vi sarebbe arrivato un uomo sulle spalle d'un altro. Regnava quivi un gran silenzio; e un passeggiero avrebbe potuto credere che fosse una casa abbandonata, se quattro creature, due vive e due morte, collocate in simmetria, di fuori, non avesser dato un indizio d'abitanti. Due grand'avoltoi, con l'ali spalancate, e co' teschi penzoloni, l'uno spennacchiato e mezzo roso dal tempo, l'altro ancor saldo e pennuto, erano inchiodati, ciascuno sur un battente del portone; e due bravi, sdraiati, ciascuno sur una delle panche poste a destra e a sinistra, facevan la guardia, aspettando d'esser chiamati a goder gli avanzi della tavola del signore. Il padre si fermò ritto, in atto di chi si dispone ad aspettare; ma un de' bravi s'alzò, e gli disse: – padre, padre, venga pure avanti: qui non si fanno aspettare i cappuccini: noi siamo amici del convento: e io ci sono stato in certi momenti che fuori non era troppo buon'aria per me; e se mi avesser tenuta la porta chiusa, la sarebbe andata male –. Così dicendo, diede due picchi col martello. A quel suono risposer subito di dentro gli urli e le strida di mastini e di cagnolini; e, pochi momenti dopo, giunse borbottando un vecchio servitore; ma, veduto il padre, gli fece un grand'inchino, acquietò le bestie, con le mani e con la voce, introdusse l'ospite in un angusto cortile, e richiuse la porta. Accompagnatolo poi in un salotto, e guardandolo con una cert'aria di maraviglia e di rispetto, disse: – non è lei.... il padre Cristoforo di Pescarenico?
– Per l'appunto.
– Lei qui?
– Come vedete, buon uomo.
– Sarà per far del bene. Del bene, – continuò mormorando tra i denti, e rincamminandosi, – se ne può far per tutto –. Attraversati due o tre altri salotti oscuri, arrivarono all'uscio della sala del convito. Quivi un gran frastono confuso di forchette, di coltelli, di bicchieri, di piatti, e sopra tutto di voci discordi, che cercavano a vicenda di soverchiarsi. Il frate voleva ritirarsi, e stava contrastando dietro l'uscio col servitore, per ottenere d'essere lasciato in qualche canto della casa, fin che il pranzo fosse terminato; quando l'uscio s'aprì. Un certo conte Attilio, che stava seduto in faccia (era un cugino del padron di casa; e abbiam già fatta menzione di lui, senza nominarlo), veduta una testa rasa e una tonaca, e accortosi dell'intenzione modesta del buon frate, – ehi! ehi! – gridò: – non ci scappi, padre riverito: avanti, avanti –. Don Rodrigo, senza indovinar precisamente il soggetto di quella visita, pure, per non so qual presentimento confuso, n'avrebbe fatto di meno. Ma, poichè lo spensierato d'Attilio aveva fatta quella gran chiamata, non conveniva a lui di tirarsene indietro; e disse: – venga, padre, venga –. Il padre s'avanzò, inchinandosi al padrone, e rispondendo, a due mani, ai saluti de' commensali.
L'uomo onesto in faccia al malvagio, piace generalmente (non dico a tutti) immaginarselo con la fronte alta, con lo sguardo sicuro, col petto rilevato, con lo scilinguagnolo bene sciolto. Nel fatto però, per fargli prender quell'attitudine, si richiedon molte circostanze, le quali ben di rado si riscontrano insieme. Perciò, non vi maravigliate se fra Cristoforo, col buon testimonio della sua coscienza, col sentimento fermissimo della giustizia della causa che veniva a sostenere, con un sentimento misto d'orrore e di compassione per don Rodrigo, stesse con una cert'aria di suggezione e di rispetto, alla presenza di quello stesso don Rodrigo, ch'era lì in capo di tavola, in casa sua, nel suo regno, circondato d'amici, d'omaggi, di tanti segni della sua potenza, con un viso da far morire in bocca a chi si sia una preghiera, non che un consiglio, non che una correzione, non che un rimprovero. Alla sua destra sedeva quel conte Attilio suo cugino, e, se fa bisogno di dirlo, suo collega di libertinaggio e di soverchieria, il quale era venuto da Milano a villeggiare, per alcuni giorni, con lui. A sinistra, e a un altro lato della tavola, stava, con gran rispetto, temperato però d'una certa sicurezza, e d'una certa saccenteria, il signor podestà, quel medesimo a cui, in teoria, sarebbe toccato a far giustizia a Renzo Tramaglino, e a fare star a dovere don Rodrigo, come s'è visto di sopra. In faccia al podestà, in atto d'un rispetto il più puro, il più sviscerato, sedeva il nostro dottor Azzecca-garbugli, in cappa nera, e col naso più rubicondo del solito: in faccia ai due cugini, due convitati oscuri, de' quali la nostra storia dice soltanto che non facevano altro che mangiare, chinare il capo, sorridere e approvare ogni cosa che dicesse un commensale, e a cui un altro non contraddicesse.
– Da sedere al padre, – disse don Rodrigo. Un servitore presentò una sedia, sulla quale si mise il padre Cristoforo, facendo qualche scusa al signore, d'esser venuto in ora inopportuna. – Bramerei di parlarle da solo a solo, con suo comodo, per un affare d'importanza, – soggiunse poi, con voce più sommessa, all'orecchio di don Rodrigo.
– Bene, bene, parleremo; – rispose questo: – ma intanto si porti da bere al padre. Il padre voleva schermirsi; ma don Rodrigo, alzando la voce, in mezzo al trambusto ch'era ricominciato, gridava: – no, per bacco, non mi farà questo torto; non sarà mai vero che un cappuccino vada via da questa casa, senza aver gustato del mio vino, nè un creditore insolente, senza aver assaggiate le legna de' miei boschi –. Queste parole eccitarono un riso universale, e interruppero un momento la questione che s'agitava caldamente tra i commensali. Un servitore, portando sur una sottocoppa un'ampolla di vino, e un lungo bicchiere in forma di calice, lo presentò al padre; il quale, non volendo resistere a un invito tanto pressante dell'uomo che gli premeva tanto di farsi propizio, non esitò a mescere, e si mise a sorbir lentamente il vino.
– L'autorità del Tasso non serve al suo assunto, signor podestà riverito; anzi è contro di lei; – riprese a urlare il conte Attilio: – perchè quell'uomo erudito, quell'uomo grande, che sapeva a menadito tutte le regole della cavalleria, ha fatto che il messo d'Argante, prima d'esporre la sfida ai cavalieri cristiani, chieda licenza al pio Buglione....
– Ma questo – replicava, non meno urlando, il podestà, – questo è un di più, un mero di più, un ornamento poetico, giacchè il messaggiero è di sua natura inviolabile, per diritto delle genti, jure gentium: e, senza andar tanto a cercare, lo dice anche il proverbio: ambasciator non porta pena. E, i proverbi, signor conte, sono la sapienza del genere umano. E, non avendo il messaggiero detto nulla in suo proprio nome, ma solamente presentata la sfida in iscritto....
– Ma quando vorrà capire che quel messaggiero era un asino temerario, che non conosceva le prime....?
– Con buona licenza di lor signori, – interruppe don Rodrigo, il quale non avrebbe voluto che la questione andasse troppo avanti: – rimettiamola nel padre Cristoforo; e si stia alla sua sentenza.
– Bene, benissimo, – disse il conte Attilio, al quale parve cosa molto garbata di far decidere un punto di cavalleria da un cappuccino; mentre il podestà, più infervorato di cuore nella questione, si chetava a stento, e con un certo viso, che pareva volesse dire: ragazzate.
– Ma, da quel che mi pare d'aver capito, – disse il padre, – non son cose di cui io mi deva intendere.
– Solite scuse di modestia di loro padri; – disse don Rodrigo: – ma non mi scapperà. Eh via! sappiam bene che lei non è venuta al mondo col cappuccio in capo, e che il mondo l'ha conosciuto. Via, via: ecco la questione.
– Il fatto è questo, – cominciava a gridare il conte Attilio.
– Lasciate dir a me, che son neutrale, cugino, – riprese don Rodrigo. – Ecco la storia. Un cavaliere spagnolo manda una sfida a un cavalier milanese: il portatore, non trovando il provocato in casa, consegna il cartello a un fratello del cavaliere; il qual fratello legge la sfida, e in risposta dà alcune bastonate al portatore. Si tratta....
– Ben date, ben applicate, – gridò il conte Attilio. – Fu una vera ispirazione.
– Del demonio, – soggiunse il podestà. – Battere un ambasciatore! persona sacra! Anche lei, padre, mi dirà se questa è azione da cavaliere.
– Sì, signore, da cavaliere, – gridò il conte: – e lo lasci dire a me, che devo intendermi di ciò che conviene a un cavaliere. Oh, se fossero stati pugni, sarebbe un'altra faccenda; ma il bastone non isporca le mani a nessuno. Quello che non posso capire è perchè le premano tanto le spalle d'un mascalzone.
– Chi le ha parlato delle spalle, signor conte mio? Lei mi fa dire spropositi che non mi son mai passati per la mente. Ho parlato del carattere, e non di spalle, io. Parlo sopra tutto del diritto delle genti. Mi dica un poco, di grazia, se i feciali che gli antichi Romani mandavano a intimar le sfide agli altri popoli, chiedevan licenza d'esporre l'ambasciata: e mi trovi un poco uno scrittore che faccia menzione che un feciale sia mai stato bastonato.
– Che hanno a far con noi gli ufiziali degli antichi Romani? gente che andava alla buona, e che, in queste cose, era indietro, indietro. Ma, secondo le leggi della cavalleria moderna, ch'è la vera, dico e sostengo che un messo il quale ardisce di porre in mano a un cavaliere una sfida, senza avergliene chiesta licenza, è un temerario, violabile violabilissimo, bastonabile bastonabilissimo....
– Risponda un poco a questo sillogismo.
– Niente, niente, niente.
– Ma ascolti, ma ascolti, ma ascolti. Percotere un disarmato è atto proditorio; atqui il messo de quo era senz'arme; ergo....
– Piano, piano, signor podestà.
– Che piano?
– Piano, le dico: cosa mi viene a dire? Atto proditorio è ferire uno con la spada, per di dietro, o dargli una schioppettata nella schiena: e, anche per questo, si posson dar certi casi.... ma stiamo nella questione. Concedo che questo generalmente possa chiamarsi atto proditorio; ma appoggiar quattro bastonate a un mascalzone! Sarebbe bella che si dovesse dirgli: guarda che ti bastono: come si direbbe a un galantuomo: mano alla spada. E lei, signor dottor riverito, in vece di farmi de' sogghigni, per farmi capire ch'è del mio parere, perchè non sostiene le mie ragioni, con la sua buona tabella, per aiutarmi a persuader questo signore?
– Io.... – rispose confusetto il dottore: – io godo di questa dotta disputa; e ringrazio il bell'accidente che ha dato occasione a una guerra d'ingegni così graziosa. E poi, a me non compete di dar sentenza: sua signoria illustrissima ha già delegato un giudice.... qui il padre....
– È vero; – disse don Rodrigo: – ma come volete che il giudice parli, quando i litiganti non vogliono stare zitti?
– Ammutolisco, – disse il conte Attilio. Il podestà strinse le labbra, e alzò la mano, come in atto di rassegnazione.
– Ah sia ringraziato il cielo! A lei, padre, – disse don Rodrigo, con una serietà mezzo canzonatoria.
– Ho già fatte le mie scuse, col dire che non me n'intendo, – rispose fra Cristoforo, rendendo il bicchiere a un servitore.
– Scuse magre: – gridarono i due cugini: – vogliamo la sentenza!
– Quand'è così, – riprese il frate, – il mio debole parere sarebbe che non vi fossero nè sfide, nè portatori, nè bastonate.
I commensali si guardarono l'un con l'altro maravigliati.
– Oh questa è grossa! – disse il conte Attilio. – Mi perdoni, padre, ma è grossa. Si vede che lei non conosce il mondo.
– Lui? – disse don Rodrigo: – me lo volete far ridire: lo conosce, cugino mio, quanto voi: non è vero, padre? Dica, dica, se non ha fatta la sua carovana?
In vece di rispondere a quest'amorevole domanda, il padre disse una parolina in segreto a sè medesimo: "queste vengono a te; ma ricordati, frate, che non sei qui per te, e che tutto ciò che tocca te solo, non entra nel conto".
– Sarà, – disse il cugino: – ma il padre.... come si chiama il padre?
– Padre Cristoforo – rispose più d'uno.
– Ma, padre Cristoforo, padron mio colendissimo, con queste sue massime, lei vorrebbe mandare il mondo sottosopra. Senza sfide! Senza bastonate! Addio il punto d'onore: impunità per tutti i mascalzoni. Per buona sorte che il supposto è impossibile.
– Animo, dottore, – scappò fuori don Rodrigo, che voleva sempre più divertire la disputa dai due primi contendenti, – animo, a voi, che, per dar ragione a tutti, siete un uomo. Vediamo un poco come farete per dar ragione in questo al padre Cristoforo.
– In verità, – rispose il dottore, tenendo brandita in aria la forchetta, e rivolgendosi al padre, – in verità io non so intendere come il padre Cristoforo, il quale è insieme il perfetto religioso e l'uomo di mondo, non abbia pensato che la sua sentenza, buona, ottima e di giusto peso sul pulpito, non val niente, sia detto col dovuto rispetto, in una disputa cavalleresca. Ma il padre sa, meglio di me, che ogni cosa è buona a suo luogo; e io credo che, questa volta, abbia voluto cavarsi, con una celia, dall'impiccio di proferire una sentenza.
Che si poteva mai rispondere a ragionamenti dedotti da una sapienza così antica, e sempre nuova? Niente: e così fece il nostro frate.
Ma don Rodrigo, per voler troncare quella questione, ne venne a suscitare un'altra. – A proposito, – disse, – ho sentito che a Milano correvan voci d'accomodamento.
Il lettore sa che in quell'anno si combatteva per la successione al ducato di Mantova, del quale, alla morte di Vincenzo Gonzaga, che non aveva lasciata prole legittima, era entrato in possesso il duca di Nevers, suo parente più prossimo. Luigi XIII, ossia il cardinale di Richelieu, sosteneva quel principe, suo ben affetto, e naturalizzato francese: Filippo IV, ossia il conte d'Olivares, comunemente chiamato il conte duca, non lo voleva lì, per le stesse ragioni; e gli aveva mosso guerra. Siccome poi quel ducato era feudo dell'impero, così le due parti s'adoperavano, con pratiche, con istanze, con minacce, presso l'imperator Ferdinando II, la prima perchè accordasse l'investitura al nuovo duca; la seconda perchè gliela negasse, anzi aiutasse a cacciarlo da quello stato.
– Non son lontano dal credere, – disse il conte Attilio, – che le cose si possano accomodare. Ho certi indizi....
– Non creda, signor conte, non creda, – interruppe il podestà. – Io, in questo cantuccio, posso saperle le cose; perchè il signor castellano spagnolo, che, per sua bontà, mi vuole un po' di bene, e per esser figliuolo d'un creato del conte duca, è informato d'ogni cosa....
– Le dico che a me accade ogni giorno di parlare in Milano con ben altri personaggi; e so di buon luogo che il papa, interessatissimo, com'è, per la pace, ha fatto proposizioni....
– Così dev'essere; la cosa è in regola; sua santità fa il suo dovere; un papa deve sempre metter bene tra i principi cristiani; ma il conte duca ha la sua politica, e....
– E, e, e; sa lei, signor mio, come la pensi l'imperatore, in questo momento? Crede lei che non ci sia altro che Mantova a questo mondo? le cose a cui si deve pensare son molte, signor mio. Sa lei, per esempio, fino a che segno l'imperatore possa ora fidarsi di quel suo principe di Valdistano o di Vallistai, o come lo chiamano, e se....
– Il nome legittimo in lingua alemanna, – interruppe ancora il podestà, – è Vagliensteino, come l'ho sentito proferir più volte dal nostro signor castellano spagnolo. Ma stia pur di buon animo, che....
– Mi vuole insegnare....? – riprendeva il conte; ma don Rodrigo gli diè d'occhio, per fargli intendere che, per amor suo, cessasse di contraddire. Il conte tacque, e il podestà, come un bastimento disimbrogliato da una secca, continuò, a vele gonfie, il corso della sua eloquenza. – Vagliensteino mi dà poco fastidio; perchè il conte duca ha l'occhio a tutto, e per tutto; e se Vagliensteino vorrà fare il bell'umore, saprà ben lui farlo rigar diritto, con le buone, o con le cattive. Ha l'occhio per tutto, dico, e le mani lunghe; e, se ha fisso il chiodo, come l'ha fisso, e giustamente, da quel gran politico che è, che il signor duca di Nivers non metta le radici in Mantova, il signor duca di Nivers non ce le metterà; e il signor cardinale di Riciliù farà un buco nell'acqua. Mi fa pur ridere quel caro signor cardinale, a voler cozzare con un conte duca, con un Olivares. Dico il vero, che vorrei rinascere di qui a dugent'anni, per sentir cosa
diranno i posteri, di questa bella pretensione. Ci vuol altro che invidia; testa vuol esser: e teste come la testa d'un conte duca, ce n'è una sola al mondo. Il conte duca, signori miei, – proseguiva il podestà, sempre col vento in poppa, e un po' maravigliato anche lui di non incontrar mai uno scoglio: – il conte duca è una volpe vecchia, parlando col dovuto rispetto, che farebbe perder la traccia a chi si sia: e, quando accenna a destra, si può esser sicuri che batterà a sinistra: ond'è che nessuno può mai vantarsi di conoscere i suoi disegni; e quegli stessi che devon metterli in esecuzione, quegli stessi che scrivono i dispacci, non ne capiscon niente. Io posso parlare con qualche cognizion di causa; perchè quel brav'uomo del signor castellano si degna di trattenersi meco, con qualche confidenza. Il conte duca, viceversa, sa appuntino cosa bolle in pentola di tutte l'altre corti; e tutti que' politiconi (che ce n'è di diritti assai, non si può negare) hanno appena immaginato un disegno, che il conte duca te l'ha già indovinato, con quella sua testa, con quelle sue strade coperte, con que' suoi fili tesi per tutto. Quel pover'uomo del cardinale di Riciliù tenta di qua, fiuta di là, suda, s'ingegna: e poi? quando gli è riuscito di scavare una mina, trova la contrammina già bell'e fatta dal conte duca....
Sa il cielo quando il podestà avrebbe preso terra; ma don Rodrigo, stimolato anche da' versacci che faceva il cugino, si voltò all'improvviso, come se gli venisse un'ispirazione, a un servitore, e gli accennò che portasse un certo fiasco.
– Signor podestà, e signori miei! – disse poi: – un brindisi al conte duca; e mi sapranno dire se il vino sia degno del personaggio –. Il podestà rispose con un inchino, nel quale traspariva un sentimento di riconoscenza particolare; perchè tutto ciò che si faceva o si diceva in onore del conte duca, lo riteneva in parte come fatto a sè.
– Viva mill'anni don Gasparo Guzman, conte d'Olivares, duca di san Lucar, gran privato del re don Filippo il grande, nostro signore! – esclamò, alzando il bicchiere.
Privato, chi non lo sapesse, era il termine in uso, a que' tempi, per significare il favorito d'un principe.
– Viva mill'anni! – risposer tutti.
– Servite il padre, – disse don Rodrigo.
– Mi perdoni; – rispose il padre: – ma ho già fatto un disordine, e non potrei....
– Come! – disse don Rodrigo: – si tratta d'un brindisi al conte duca. Vuol dunque far credere ch'ella tenga dai navarrini?
Così si chiamavano allora, per ischerno, i Francesi, dai principi di Navarra, che avevan cominciato, con Enrico IV, a regnar sopra di loro.
A tale scongiuro, convenne bere. Tutti i commensali proruppero in esclamazioni, e in elogi del vino; fuor che il dottore, il quale, col capo alzato, con gli occhi fissi, con le labbra strette, esprimeva molto più che non avrebbe potuto far con parole.
– Che ne dite eh, dottore? – domandò don Rodrigo. Tirato fuor del bicchiere un naso più vermiglio e più lucente di quello, il dottore rispose, battendo con enfasi ogni sillaba: – dico, proferisco, e sentenzio che questo è l'Olivares de' vini: censui, et in eam ivi sententiam, che un liquor simile non si trova in tutti i ventidue regni del re nostro signore, che Dio guardi: dichiaro e definisco che i pranzi dell'illustrissimo signor don Rodrigo vincono le cene d'Eliogabalo; e che la carestia è bandita e confinata in perpetuo da questo palazzo, dove siede e regna la splendidezza.
– Ben detto! ben definito! – gridarono, a una voce, i commensali: ma quella parola, carestia, che il dottore aveva buttata fuori a caso, rivolse in un punto tutte le menti a quel tristo soggetto; e tutti parlarono della carestia. Qui andavan tutti d'accordo, almeno nel principale; ma il fracasso era forse più grande che se ci fosse stato disparere. Parlavan tutti insieme. – Non c'è carestia, – diceva uno: – sono gl'incettatori....
– E i fornai, – diceva un altro: – che nascondono il grano. Impiccarli.
– Appunto; impiccarli, senza misericordia.
– De' buoni processi, – gridava il podestà.
– Che processi? – gridava più forte il conte Attilio: – giustizia sommaria. Pigliarne tre o quattro o cinque o sei, di quelli che, per voce pubblica, son conosciuti come i più ricchi e i più cani, e impiccarli.
– Esempi! esempi! senza esempi non si fa nulla.
– Impiccarli! impiccarli!; e salterà fuori grano da tutte le parti.
Chi, passando per una fiera, s'è trovato a goder l'armonia che fa una compagnia di cantambanchi, quando, tra una sonata e l'altra, ognuno accorda il suo stromento, facendolo stridere quanto più può, affine di sentirlo distintamente, in mezzo al rumore degli altri, s'immagini che tale fosse la consonanza di quei, se si può dire, discorsi. S'andava intanto mescendo e rimescendo di quel tal vino; e le lodi di esso venivano, com'era giusto, frammischiate alle sentenze di giurisprudenza economica; sicchè le parole che s'udivan più sonore e più frequenti, erano: ambrosia, e impiccarli.
Don Rodrigo intanto dava dell'occhiate al solo che stava zitto; e lo vedeva sempre lì fermo, senza dar segno d'impazienza nè di fretta, senza far atto che tendesse a ricordare che stava aspettando; ma in aria di non voler andarsene, prima d'essere stato ascoltato. L'avrebbe mandato a spasso volentieri, e fatto di meno di quel colloquio; ma congedare un cappuccino, senza avergli dato udienza, non era secondo le regole della sua politica. Poichè la seccatura non si poteva scansare, si risolvette d'affrontarla subito, e di liberarsene; s'alzò da tavola, e seco tutta la rubiconda brigata, senza interrompere il chiasso. Chiesta poi licenza agli ospiti, s'avvicinò, in atto contegnoso, al frate, che s'era subito alzato con gli altri; gli disse: – eccomi a' suoi comandi –; e lo condusse in un'altra sala.

CAPITOLO VI
– In che posso ubbidirla? – disse don Rodrigo, piantandosi in piedi nel mezzo della sala. Il suono delle parole era tale; ma il modo con cui eran proferite, voleva dir chiaramente: bada a chi sei davanti, pesa le parole, e sbrigati.
Per dar coraggio al nostro fra Cristoforo, non c'era mezzo più sicuro e più spedito, che prenderlo con maniera arrogante. Egli che stava sospeso, cercando le parole, e facendo scorrere tra le dita le ave marie della corona che teneva a cintola, come se in qualcheduna di quelle sperasse di trovare il suo esordio; a quel fare di don Rodrigo, si sentì subito venir sulle labbra più parole del bisogno. Ma pensando quanto importasse di non guastare i fatti suoi o, ciò ch'era assai più, i fatti altrui, corresse e temperò le frasi che gli si eran presentate alla mente, e disse, con guardinga umiltà: – vengo a proporle un atto di giustizia, a pregarla d'una carità. Cert'uomini di mal affare hanno messo innanzi il nome di vossignoria illustrissima, per far paura a un povero curato, e impedirgli di compire il suo dovere, e per soverchiare due innocenti. Lei può, con una parola, confonder coloro, restituire al diritto la sua forza, e sollevar quelli a cui è fatta una così crudel violenza. Lo può; e potendolo.... la coscienza, l'onore....
– Lei mi parlerà della mia coscienza, quando verrò a confessarmi da lei. In quanto al mio onore, ha da sapere che il custode ne son io, e io solo; e che chiunque ardisce entrare a parte con me di questa cura, lo riguardo come il temerario che l'offende.
Fra Cristoforo, avvertito da queste parole che quel signore cercava di tirare al peggio le sue, per volgere il discorso in contesa, e non dargli luogo di venire alle strette, s'impegnò tanto più alla sofferenza, risolvette di mandar giù qualunque cosa piacesse all'altro di dire, e rispose subito, con un tono sommesso: – se ho detto cosa che le dispiaccia, è stato certamente contro la mia intenzione. Mi corregga pure, mi riprenda, se non so parlare come si conviene; ma si degni ascoltarmi. Per amor del cielo, per quel Dio, al cui cospetto dobbiam tutti comparire.... – e, così dicendo, aveva preso tra le dita, e metteva davanti agli occhi del suo accigliato ascoltatore il teschietto di legno attaccato alla sua corona, – non s'ostini a negare una giustizia così facile, e così dovuta a de' poverelli. Pensi che Dio ha sempre gli occhi sopra di loro, e che le loro grida, i loro gemiti sono ascoltati lassù. L'innocenza è potente al suo....
– Eh, padre! – interruppe bruscamente don Rodrigo: – il rispetto ch'io porto al suo abito è grande: ma se qualche cosa potesse farmelo dimenticare, sarebbe il vederlo indosso a uno che ardisse di venire a farmi la spia in casa.
Questa parola fece venir le fiamme sul viso del frate: il quale però, col sembiante di chi inghiottisce una medicina molto amara, riprese: – lei non crede che un tal titolo mi si convenga. Lei sente in cuor suo, che il passo ch'io fo ora qui, non è nè vile nè spregevole. M'ascolti, signor don Rodrigo; e voglia il cielo che non venga un giorno in cui si penta di non avermi ascoltato. Non voglia metter la sua gloria.... qual gloria, signor don Rodrigo! qual gloria dinanzi agli uomini! E dinanzi a Dio! Lei può molto quaggiù; ma....
– Sa lei, – disse don Rodrigo, interrompendo, con istizza, ma non senza qualche raccapriccio, – sa lei che, quando mi viene lo schiribizzo di sentire una predica, so benissimo andare in chiesa, come fanno gli altri? Ma in casa mia! Oh! – e continuò, con un sorriso forzato di scherno: – lei mi tratta da più di quel che sono. Il predicatore in casa! Non l'hanno che i principi.
– E quel Dio che chiede conto ai principi della parola che fa loro sentire, nelle loro regge; quel Dio che le usa ora un tratto di misericordia, mandando un suo ministro, indegno e miserabile, ma un suo ministro, a pregar per una innocente....
– In somma, padre, – disse don Rodrigo, facendo atto d'andarsene, – io non so quel che lei voglia dire: non capisco altro se non che ci dev'essere qualche fanciulla che le preme molto. Vada a far le sue confidenze a chi le piace; e non si prenda la libertà d'infastidir più a lungo un gentiluomo.
Al moversi di don Rodrigo, il nostro frate gli s'era messo davanti, ma con gran rispetto; e, alzate le mani, come per supplicare e per trattenerlo ad un punto, rispose ancora: – la mi preme, è vero, ma non più di lei; son due anime che, l'una e l'altra, mi premon più del mio sangue. Don Rodrigo! io non posso far altro per lei, che pregar Dio; ma lo farò ben di cuore. Non mi dica di no: non voglia tener nell'angoscia e nel terrore una povera innocente. Una parola di lei può far tutto.
– Ebbene, – disse don Rodrigo, – giacchè lei crede ch'io possa far molto per questa persona; giacchè questa persona le sta tanto a cuore....
– Ebbene? – riprese ansiosamente il padre Cristoforo, al quale l'atto e il contegno di don Rodrigo non permettevano d'abbandonarsi alla speranza che parevano annunziare quelle parole.
– Ebbene, la consigli di venire a mettersi sotto la mia protezione. Non le mancherà più nulla, e nessuno ardirà d'inquietarla, o ch'io non son cavaliere.
A siffatta proposta, l'indegnazione del frate, rattenuta a stento fin allora, traboccò. Tutti que' bei proponimenti di prudenza e di pazienza andarono in fumo: l'uomo vecchio si trovò d'accordo col nuovo; e, in que' casi, fra Cristoforo valeva veramente per due.
– La vostra protezione! – esclamò, dando indietro due passi, postandosi fieramente sul piede destro, mettendo la destra sull'anca, alzando la sinistra con l'indice teso verso don Rodrigo, e piantandogli in faccia due occhi infiammati: – la vostra protezione! È meglio che abbiate parlato così, che abbiate fatta a me una tale proposta. Avete colmata la misura; e non vi temo più.
– Come parli, frate?....
– Parlo come si parla a chi è abbandonato da Dio, e non può più far paura. La vostra protezione! Sapevo bene che quella innocente è sotto la protezione di Dio; ma voi, voi me lo fate sentire ora, con tanta certezza, che non ho più bisogno di riguardi a parlarvene. Lucia, dico: vedete come io pronunzio questo nome con la fronte alta, e con gli occhi immobili.
– Come! in questa casa....!
– Ho compassione di questa casa: la maledizione le sta sopra sospesa. State a vedere che la giustizia di Dio avrà riguardo a quattro pietre, e suggezione di quattro sgherri. Voi avete creduto che Dio abbia fatta una creatura a sua immagine, per darvi il piacere di tormentarla! Voi avete creduto che Dio non saprebbe difenderla! Voi avete disprezzato il suo avviso! Vi siete giudicato. Il cuore di Faraone era indurito quanto il vostro; e Dio ha saputo spezzarlo. Lucia è sicura da voi: ve lo dico io povero frate; e in quanto a voi, sentite bene quel ch'io vi prometto. Verrà un giorno....
Don Rodrigo era fin allora rimasto tra la rabbia e la maraviglia, attonito, non trovando parole; ma, quando sentì intonare una predizione, s'aggiunse alla rabbia un lontano e misterioso spavento.
Afferrò rapidamente per aria quella mano minacciosa, e, alzando la voce, per troncar quella dell'infausto profeta, gridò: – escimi di tra' piedi, villano temerario, poltrone incappucciato.
Queste parole così chiare acquietarono in un momento il padre Cristoforo. All'idea di strapazzo e di villania, era, nella sua mente, così bene, e da tanto tempo, associata l'idea di sofferenza e di silenzio, che, a quel complimento, gli cadde ogni spirito d'ira e d'entusiasmo, e non gli restò altra risoluzione che quella d'udir tranquillamente ciò che a don Rodrigo piacesse d'aggiungere. Onde, ritirata placidamente la mano dagli artigli del gentiluomo, abbassò il capo, e rimase immobile, come, al cader del vento, nel forte della burrasca, un albero agitato ricompone naturalmente i suoi rami, e riceve la grandine come il ciel la manda.
– Villano rincivilito! – proseguì don Rodrigo: – tu tratti da par tuo. Ma ringrazia il saio che ti copre codeste spalle di mascalzone, e ti salva dalle carezze che si fanno a' tuoi pari, per insegnar loro a parlare. Esci con le tue gambe, per questa volta; e la vedremo.
Così dicendo, additò, con impero sprezzante, un uscio in faccia a quello per cui erano entrati; il padre Cristoforo chinò il capo, e se n'andò, lasciando don Rodrigo a misurare, a passi infuriati, il campo di battaglia.
Quando il frate ebbe serrato l'uscio dietro a sè, vide nell'altra stanza dove entrava, un uomo ritirarsi pian piano, strisciando il muro, come per non esser veduto dalla stanza del colloquio; e riconobbe il vecchio servitore ch'era venuto a riceverlo alla porta di strada. Era costui in quella casa, forse da quarant'anni, cioè prima che nascesse don Rodrigo; entratovi al servizio del padre, il quale era stato tutt'un'altra cosa. Morto lui, il nuovo padrone, dando lo sfratto a tutta la famiglia, e facendo brigata nuova, aveva però ritenuto quel servitore, e per esser già vecchio, e perchè, sebben di massime e di costume diverso interamente dal suo, compensava però questo difetto con due qualità: un'alta opinione della dignità della casa, e una gran pratica del cerimoniale, di cui conosceva, meglio d'ogni altro, le più antiche tradizioni, e i più minuti particolari. In faccia al signore, il povero vecchio non si sarebbe mai arrischiato d'accennare, non che d'esprimere la sua disapprovazione di ciò che vedeva tutto il giorno: appena ne faceva qualche esclamazione, qualche rimprovero tra i denti a' suoi colleghi di servizio; i quali se ne ridevano, e prendevano anzi piacere qualche volta a toccargli quel tasto, per fargli dir di più che non avrebbe voluto, e per sentirlo ricantar le lodi dell'antico modo di vivere in quella casa. Le sue censure non arrivavano agli orecchi del padrone che accompagnate dal racconto delle risa che se n'eran fatte; dimodochè riuscivano anche per lui un soggetto di scherno, senza risentimento. Ne' giorni poi d'invito e di ricevimento, il vecchio diventava un personaggio serio e d'importanza.
Il padre Cristoforo lo guardò, passando, lo salutò, e seguitava la sua strada; ma il vecchio se gli accostò misteriosamente, mise il dito alla bocca, e poi, col dito stesso, gli fece un cenno, per invitarlo a entrar con lui in un andito buio. Quando furon lì, gli disse sotto voce: – padre, ho sentito tutto, e ho bisogno di parlarle.
– Dite presto, buon uomo.
– Qui no: guai se il padrone s'avvede.... Ma io so molte cose; e vedrò di venir domani al convento.
– C'è qualche disegno?
– Qualcosa per aria c'è di sicuro: già me ne son potuto accorgere. Ma ora starò sull'intesa, e spero di scoprir tutto. Lasci fare a me. Mi tocca a vedere e a sentir cose....! cose di fuoco! Sono in una casa....! Ma io vorrei salvar l'anima mia.
– Il Signore vi benedica! – e, proferendo sottovoce queste parole, il frate mise la mano sul capo del servitore, che, quantunque più vecchio di lui, gli stava curvo dinanzi, nell'attitudine d'un figliuolo. – Il Signore vi ricompenserà, – proseguì il frate: – non mancate di venir domani.
– Verrò, – rispose il servitore: – ma lei vada via subito e.... per amor del cielo.... non mi nomini –. Così dicendo, e guardando intorno, uscì, per l'altra parte dell'andito, in un salotto, che rispondeva nel cortile; e, visto il campo libero, chiamò fuori il buon frate, il volto del quale rispose a quell'ultima parola più chiaro che non avrebbe potuto fare qualunque protesta. Il servitore gli additò l'uscita; e il frate, senza dir altro, partì.
Quell'uomo era stato a sentire all'uscio del suo padrone: aveva fatto bene? E fra Cristoforo faceva bene a lodarlo di ciò? Secondo le regole più comuni e men contraddette, è cosa molto brutta; ma quel caso non poteva riguardarsi come un'eccezione? E ci sono dell'eccezioni alle regole più comuni e men contraddette? Questioni importanti; ma che il lettore risolverà da sè, se ne ha voglia. Noi non intendiamo di dar giudizi: ci basta d'aver dei fatti da raccontare.
Uscito fuori, e voltate le spalle a quella casaccia, fra Cristoforo respirò più liberamente, e s'avviò in fretta per la scesa, tutto infocato in volto, commosso e sottosopra, come ognuno può immaginarsi, per quel che aveva sentito, e per quel che aveva detto. Ma quella così inaspettata esibizione del vecchio era stata un gran ristorativo per lui: gli pareva che il cielo gli avesse dato un segno visibile della sua protezione. "Ecco un filo, – pensava, – un filo che la provvidenza mi mette nelle mani. E in quella casa medesima! E senza ch'io sognassi neppure di cercarlo!" Così ruminando, alzò gli occhi verso l'occidente, vide il sole inclinato, che già già toccava la cima del monte, e pensò che rimaneva ben poco del giorno. Allora, benchè sentisse le ossa gravi e fiaccate da' vari strapazzi di quella giornata, pure studiò di più il passo, per poter riportare un avviso, qual si fosse, a' suoi protetti, e arrivar poi al convento, prima di notte: che era una delle leggi più precise, e più severamente mantenute del codice cappuccinesco.
Intanto, nella casetta di Lucia, erano stati messi in campo e ventilati disegni, de' quali ci conviene informare il lettore. Dopo la partenza del frate, i tre rimasti erano stati qualche tempo in silenzio; Lucia preparando tristamente il desinare; Renzo sul punto d'andarsene ogni momento, per levarsi dalla vista di lei così accorata, e non sapendo staccarsi; Agnese tutta intenta, in apparenza, all'aspo che faceva girare. Ma, in realtà, stava maturando un progetto; e, quando le parve maturo, ruppe il silenzio in questi termini:
– Sentite, figliuoli! Se volete aver cuore e destrezza, quanto bisogna, se vi fidate di vostra madre, – a quel vostra Lucia si riscosse, – io m'impegno di cavarvi di quest'impiccio, meglio forse, e più presto del padre Cristoforo, quantunque sia quell'uomo che è –. Lucia rimase lì, e la guardò con un volto ch'esprimeva più maraviglia che fiducia in una promessa tanto magnifica; e Renzo disse subitamente: – cuore? destrezza? dite, dite pure quel che si può fare.
– Non è vero, – proseguì Agnese, – che, se foste maritati, si sarebbe già un pezzo avanti? E che a tutto il resto si troverebbe più facilmente ripiego?
– C'è dubbio? – disse Renzo: – maritati che fossimo.... tutto il mondo è paese; e, a due passi di qui, sul bergamasco, chi lavora seta è ricevuto a braccia aperte. Sapete quante volte Bortolo mio cugino m'ha fatto sollecitare d'andar là a star con lui, che farei fortuna, com'ha fatto lui: e se non gli ho mai dato retta, gli è.... che serve? perchè il mio cuore era qui. Maritati, si va tutti insieme, si mette su casa là, si vive in santa pace, fuor dell'unghie di questo ribaldo, lontano dalla tentazione di fare uno sproposito. N'è vero, Lucia?
– Sì, – disse Lucia: – ma come....?
– Come ho detto io, – riprese la madre: – cuore e destrezza; e la cosa è facile.
– Facile! – dissero insieme que' due, per cui la cosa era divenuta tanto stranamente e dolorosamente difficile.
– Facile, a saperla fare, – replicò Agnese. – Ascoltatemi bene, che vedrò di farvela intendere. Io ho sentito dire da gente che sa, e anzi ne ho veduto io un caso, che, per fare un matrimonio, ci vuole bensì il curato, ma non è necessario che voglia; basta che ci sia.
– Come sta questa faccenda? – domandò Renzo.
– Ascoltate e sentirete. Bisogna aver due testimoni ben lesti e ben d'accordo. Si va dal curato: il punto sta di chiapparlo all'improvviso, che non abbia tempo di scappare. L'uomo dice: signor curato, questa è mia moglie; la donna dice: signor curato, questo è mio marito. Bisogna che il curato senta, che i testimoni sentano; e il matrimonio è bell'e fatto, sacrosanto come se l'avesse fatto il papa. Quando le parole son dette, il curato può strillare, strepitare, fare il diavolo; è inutile; siete marito e moglie.
– Possibile? – esclamò Lucia.
– Come! – disse Agnese: – state a vedere che, in trent'anni che ho passati in questo mondo, prima che nasceste voi altri, non avrò imparato nulla. La cosa è tale quale ve la dico: per segno tale che una mia amica, che voleva prender uno contro la volontà de' suoi parenti, facendo in quella maniera, ottenne il suo intento. Il curato, che ne aveva sospetto, stava all'erta; ma i due diavoli seppero far così bene, che lo colsero in un punto giusto, dissero le parole, e furon marito e moglie: benchè la poveretta se ne pentì poi, in capo a tre giorni.
Agnese diceva il vero, e riguardo alla possibilità, e riguardo al pericolo di non ci riuscire: chè, siccome non ricorrevano a un tale espediente, se non persone che avesser trovato ostacolo o rifiuto nella via ordinaria, così i parrochi mettevan gran cura a scansare quella cooperazione forzata; e, quando un d'essi venisse pure sorpreso da una di quelle coppie, accompagnata da testimoni, faceva di tutto per iscapolarsene, come Proteo dalle mani di coloro che volevano farlo vaticinare per forza.
– Se fosse vero, Lucia! – disse Renzo, guardandola con un'aria d'aspettazione supplichevole.
– Come! se fosse vero! – disse Agnese. – Anche voi credete ch'io dica fandonie. Io m'affanno per voi, e non sono creduta: bene bene; cavatevi d'impiccio come potete: io me ne lavo le mani.
– Ah no! non ci abbandonate, – disse Renzo. – Parlo così, perchè la cosa mi par troppo bella. Sono nelle vostre mani; vi considero come se foste proprio mia madre.
Queste parole fecero svanire il piccolo sdegno d'Agnese, e dimenticare un proponimento che, per verità, non era stato serio.
– Ma perchè dunque, mamma, – disse Lucia, con quel suo contegno sommesso, – perchè questa cosa non è venuta in mente al padre Cristoforo?
– In mente? – rispose Agnese: – pensa se non gli sarà venuta in mente! Ma non ne avrà voluto parlare.
– Perchè? – domandarono a un tratto i due giovani.
– Perchè.... perchè, quando lo volete sapere, i religiosi dicono che veramente è cosa che non istà bene.
– Come può essere che non istia bene, e che sia ben fatta, quand'è fatta? – disse Renzo.
– Che volete ch'io vi dica? – rispose Agnese. – La legge l'hanno fatta loro, come gli è piaciuto; e noi poverelli non possiamo capir tutto. E poi quante cose.... Ecco; è come lasciar andare un pugno a un cristiano. Non istà bene; ma, dato che gliel abbiate, nè anche il papa non glielo può levare.
– Se è cosa che non istà bene, – disse Lucia, – non bisogna farla.
– Che! – disse Agnese, – ti vorrei forse dare un parere contro il timor di Dio? Se fosse contro la volontà de' tuoi parenti, per prendere un rompicollo.... ma, contenta me, e per prender questo figliuolo; e chi fa nascer tutte le difficoltà è un birbone; e il signor curato....
– L'è chiara, che l'intenderebbe ognuno, – disse Renzo.
– Non bisogna parlarne al padre Cristoforo, prima di far la cosa, – proseguì Agnese: – ma, fatta che sia, e ben riuscita, che pensi tu che ti dirà il padre? "Ah figliuola! è una scappata grossa; me l'avete fatta". I religiosi devon parlar così. Ma credi pure che, in cuor suo, sarà contento anche lui.
Lucia, senza trovar che rispondere a quel ragionamento, non ne sembrava però capacitata: ma Renzo, tutto rincorato, disse: – quand'è così, la cosa è fatta.
– Piano, – disse Agnese. – E i testimoni? Trovar due che vogliano, e che intanto sappiano stare zitti! E poter cogliere il signor curato che, da due giorni, se ne sta rintanato in casa? E farlo star lì? chè, benchè sia pesante di sua natura, vi so dir io che, al vedervi comparire in quella conformità, diventerà lesto come un gatto, e scapperà come il diavolo dall'acqua santa.
– L'ho trovato io il verso, l'ho trovato, – disse Renzo, battendo il pugno sulla tavola, e facendo balzellare le stoviglie apparecchiate per il desinare. E seguitò esponendo il suo pensiero, che Agnese approvò in tutto e per tutto.
– Son imbrogli, – disse Lucia: – non son cose lisce. Finora abbiamo operato sinceramente: tiriamo avanti con fede, e Dio ci aiuterà: il padre Cristoforo l'ha detto. Sentiamo il suo parere.
– Lasciati guidare da chi ne sa più di te, – disse Agnese, con volto grave. – Che bisogno c'è di chieder pareri? Dio dice: aiutati, ch'io t'aiuto. Al padre racconteremo tutto, a cose fatte.
– Lucia, – disse Renzo, – volete voi mancarmi ora? Non avevamo noi fatto tutte le cose da buon cristiani? Non dovremmo esser già marito e moglie? Il curato non ci aveva fissato lui il giorno e l'ora? E di chi è la colpa, se dobbiamo ora aiutarci con un po' d'ingegno? No, non mi mancherete. Vado e torno con la risposta –. E, salutando Lucia, con un atto di preghiera, e Agnese, con un'aria d'intelligenza, partì in fretta.
Le tribolazioni aguzzano il cervello: e Renzo il quale, nel sentiero retto e piano di vita percorso da lui fin allora, non s'era mai trovato nell'occasione d'assottigliar molto il suo, ne aveva, in questo caso, immaginata una, da far onore a un giureconsulto. Andò addirittura, secondo che aveva disegnato, alla casetta d'un certo Tonio, ch'era lì poco distante; e lo trovò in cucina, che, con un ginocchio sullo scalino del focolare, e tenendo, con una mano, l'orlo d'un paiolo, messo sulle ceneri calde, dimenava, col matterello ricurvo, una piccola polenta bigia, di gran saraceno. La madre, un fratello, la moglie di Tonio, erano a tavola; e tre o quattro ragazzetti, ritti accanto al babbo, stavano aspettando, con gli occhi fissi al paiolo, che venisse il momento di scodellare. Ma non c'era quell'allegria che la vista del desinare suol pur dare a chi se l'è meritato con la fatica. La mole della polenta era in ragion dell'annata, e non del numero e della buona voglia de' commensali: e ognun d'essi, fissando, con uno sguardo bieco d'amor rabbioso, la vivanda comune, pareva pensare alla porzione d'appetito che le doveva sopravvivere. Mentre Renzo barattava i saluti con la famiglia, Tonio scodellò la polenta sulla tafferìa di faggio, che stava apparecchiata a riceverla: e parve una piccola luna, in un gran cerchio di vapori. Nondimeno le donne dissero cortesemente a Renzo: – volete restar servito? –, complimento che il contadino di Lombardia, e chi sa di quant'altri paesi! non lascia mai di fare a chi lo trovi a mangiare, quand'anche questo fosse un ricco epulone alzatosi allora da tavola, e lui fosse all'ultimo boccone.
– Vi ringrazio, – rispose Renzo: – venivo solamente per dire una parolina a Tonio; e, se vuoi, Tonio, per non disturbar le tue donne, possiamo andar a desinare all'osteria, e lì parleremo –. La proposta fu per Tonio tanto più gradita, quanto meno aspettata; e le donne, e anche i bimbi (giacchè, su questa materia, principian presto a ragionare) non videro mal volentieri che si sottraesse alla polenta un concorrente, e il più formidabile. L'invitato non istette a domandar altro, e andò con Renzo.
Giunti all'osteria del villaggio; seduti, con tutta libertà, in una perfetta solitudine, giacchè la miseria aveva divezzati tutti i frequentatori di quel luogo di delizie; fatto portare quel poco che si trovava; votato un boccale di vino; Renzo, con aria di mistero, disse a Tonio: – se tu vuoi farmi un piccolo servizio, io te ne voglio fare uno grande.
– Parla, parla; comandami pure, – rispose Tonio, mescendo. – Oggi mi butterei nel fuoco per te.
– Tu hai un debito di venticinque lire col signor curato, per fitto del suo campo, che lavoravi, l'anno passato.
– Ah, Renzo, Renzo! tu mi guasti il benefizio. Con che cosa mi vieni fuori? M'hai fatto andar via il buon umore.
– Se ti parlo del debito, – disse Renzo, – è perchè, se tu vuoi, io intendo di darti il mezzo di pagarlo.
– Dici davvero?
– Davvero. Eh? saresti contento?
– Contento? Per diana, se sarei contento! Se non foss'altro, per non veder più que' versacci, e que' cenni col capo, che mi fa il signor curato, ogni volta che c'incontriamo. E poi sempre: Tonio, ricordatevi: Tonio, quando ci vediamo, per quel negozio? A tal segno che quando, nel predicare, mi fissa quegli occhi addosso, io sto quasi in timore che abbia a dirmi, lì in pubblico: quelle venticinque lire! Che maledette siano le venticinque lire! E poi, m'avrebbe a restituir la collana d'oro di mia moglie, che la baratterei in tanta polenta. Ma....
– Ma, ma, se tu mi vuoi fare un servizietto, le venticinque lire son preparate.
– Di' su.
– Ma....! – disse Renzo, mettendo il dito alla bocca.
– Fa bisogno di queste cose? tu mi conosci.
– Il signor curato va cavando fuori certe ragioni senza sugo, per tirare in lungo il mio matrimonio; e io in vece vorrei spicciarmi. Mi dicon di sicuro che, presentandosegli davanti i due sposi, con due testimoni, e dicendo io: questa è mia moglie, e Lucia: questo è mio marito, il matrimonio è bell'e fatto. M'hai tu inteso?
– Tu vuoi ch'io venga per testimonio?
– Per l'appunto.
– E pagherai per me le venticinque lire?
– Così l'intendo.
– Birba chi manca.
– Ma bisogna trovare un altro testimonio.
– L'ho trovato. Quel sempliciotto di mio fratel Gervaso farà quello che gli dirò io. Tu gli pagherai da bere?
– E da mangiare, – rispose Renzo. – Lo condurremo qui a stare allegro con noi. Ma saprà fare?
– Gl'insegnerò io: tu sai bene ch'io ho avuta anche la sua parte di cervello.
– Domani....
– Bene.
– Verso sera....
– Benone.
– Ma....! – disse Renzo, mettendo di nuovo il dito alla bocca.
– Poh....! – rispose Tonio, piegando il capo sulla spalla destra, e alzando la mano sinistra, con un viso che diceva: mi fai torto.
– Ma, se tua moglie ti domanda, come ti domanderà, senza dubbio....
– Di bugie, sono in debito io con mia moglie, e tanto tanto, che non so se arriverò mai a saldare il conto. Qualche pastocchia la troverò, da metterle il cuore in pace.
– Domattina, – disse Renzo, – discorreremo con più comodo, per intenderci bene su tutto.
Con questo, uscirono dall'osteria, Tonio avviandosi a casa, e studiando la fandonia che racconterebbe alle donne, e Renzo, a render conto de' concerti presi.
In questo tempo Agnese, s'era affaticata invano a persuader la figliuola. Questa andava opponendo a ogni ragione, ora l'una, ora l'altra parte del suo dilemma: o la cosa è cattiva, e non bisogna farla; o non è, e perchè non dirla al padre Cristoforo?
Renzo arrivò tutto trionfante, fece il suo rapporto, e terminò con un ahn? interiezione che significa: sono o non sono un uomo io? si poteva trovar di meglio? vi sarebbe venuta in mente? e cento cose simili.
Lucia tentennava mollemente il capo; ma i due infervorati le badavan poco, come si suol fare con un fanciullo, al quale non si spera di far intendere tutta la ragione d'una cosa, e che s'indurrà poi, con le preghiere e con l'autorità, a ciò che si vuol da lui.
– Va bene, – disse Agnese: – va bene; ma.... non avete pensato a tutto.
– Cosa ci manca? – rispose Renzo.
– E Perpetua? non avete pensato a Perpetua. Tonio e suo fratello, li lascerà entrare; ma voi! voi due! pensate! avrà ordine di tenervi lontani, più che un ragazzo da un pero che ha le frutte mature.
– Come faremo? – disse Renzo, un po' imbrogliato.
– Ecco: ci ho pensato io. Verrò io con voi; e ho un segreto per attirarla, e per incantarla di maniera che non s'accorga di voi altri, e possiate entrare. La chiamerò io, e le toccherò una corda.... vedrete.
– Benedetta voi! – esclamò Renzo: – l'ho sempre detto che siete nostro aiuto in tutto.
– Ma tutto questo non serve a nulla, – disse Agnese, – se non si persuade costei, che si ostina a dire che è peccato.
Renzo mise in campo anche lui la sua eloquenza; ma Lucia non si lasciava smovere.
– Io non so che rispondere a queste vostre ragioni, – diceva: – ma vedo che, per far questa cosa, come dite voi, bisogna andar avanti a furia di sotterfugi, di bugie, di finzioni. Ah Renzo! non abbiam cominciato così. Io voglio esser vostra moglie, – e non c'era verso che potesse proferir quella parola, e spiegar quell'intenzione, senza fare il viso rosso: – io voglio esser vostra moglie, ma per la strada diritta, col timor di Dio, all'altare. Lasciamo fare a Quello lassù. Non volete che sappia trovar Lui il bandolo d'aiutarci, meglio che non possiamo far noi, con tutte codeste furberie? E perchè far misteri al padre Cristoforo?
La disputa durava tuttavia, e non pareva vicina a finire, quando un calpestìo affrettato di sandali, e un rumore di tonaca sbattuta, somigliante a quello che fanno in una vela allentata i soffi ripetuti del vento, annunziarono il padre Cristoforo. Si chetaron tutti; e Agnese ebbe appena tempo di susurrare all'orecchio di Lucia: – bada bene, ve', di non dirgli nulla.
CAPITOLO VII
Il padre Cristoforo arrivava nell'attitudine d'un buon capitano che, perduta, senza sua colpa, una battaglia importante, afflitto ma non scoraggito, sopra pensiero ma non sbalordito, di corsa e non in fuga, si porta dove il bisogno lo chiede, a premunire i luoghi minacciati, a raccoglier le truppe, a dar nuovi ordini.
– La pace sia con voi, – disse, nell'entrare. – Non c'è nulla da sperare dall'uomo: tanto più bisogna confidare in Dio: e già ho qualche pegno della sua protezione.
Sebbene nessuno dei tre sperasse molto nel tentativo del padre Cristoforo, giacchè il vedere un potente ritirarsi da una soverchieria, senza esserci costretto, e per mera condiscendenza a preghiere disarmate, era cosa piuttosto inaudita che rara; nulladimeno la trista certezza fu un colpo per tutti. Le donne abbassarono il capo; ma nell'animo di Renzo, l'ira prevalse all'abbattimento. Quell'annunzio lo trovava già amareggiato da tante sorprese dolorose, da tanti tentativi andati a vòto, da tante speranze deluse, e, per di più, esacerbato, in quel momento, dalle ripulse di Lucia.
– Vorrei sapere, – gridò, digrignando i denti, e alzando la voce, quanto non aveva mai fatto prima d'allora, alla presenza del padre Cristoforo; – vorrei sapere che ragioni ha dette quel cane, per sostenere.... per sostenere che la mia sposa non dev'essere la mia sposa.
– Povero Renzo! – rispose il frate, con una voce grave e pietosa, e con uno sguardo che comandava amorevolmente la pacatezza: – se il potente che vuol commettere l'ingiustizia fosse sempre obbligato a dir le sue ragioni, le cose non anderebbero come vanno.
– Ha detto dunque quel cane, che non vuole, perchè non vuole?
– Non ha detto nemmen questo, povero Renzo! Sarebbe ancora un vantaggio se, per commetter l'iniquità, dovessero confessarla apertamente.
– Ma qualcosa ha dovuto dire: cos'ha detto quel tizzone d'inferno?
– Le sue parole, io l'ho sentite, e non te le saprei ripetere. Le parole dell'iniquo che è forte, penetrano e sfuggono. Può adirarsi che tu mostri sospetto di lui, e, nello stesso tempo, farti sentire che quello di che tu sospetti è certo: può insultare e chiamarsi offeso, schernire e chieder ragione, atterrire e lagnarsi, essere sfacciato e irreprensibile. Non chieder più in là. Colui non ha proferito il nome di questa innocente, nè il tuo; non ha figurato nemmen di conoscervi, non ha detto di pretender nulla; ma.... ma pur troppo ho dovuto intendere ch'è irremovibile. Nondimeno, confidenza in Dio! Voi, poverette, non vi perdete d'animo; e tu, Renzo.... oh! credi pure, ch'io so mettermi ne' tuoi panni, ch'io sento quello che passa nel tuo cuore. Ma, pazienza! È una magra parola, una parola amara, per chi non crede; ma tu....! non vorrai tu concedere a Dio un giorno, due giorni, il tempo che vorrà prendere, per far trionfare la giustizia? Il tempo è suo; e ce n'ha promesso tanto! Lascia fare a Lui, Renzo; e sappi.... sappiate tutti ch'io ho già in mano un filo, per aiutarvi. Per ora, non posso dirvi di più. Domani io non verrò quassù; devo stare al convento tutto il giorno, per voi. Tu, Renzo, procura di venirci: o se, per caso impensato, tu non potessi, mandate un uomo fidato, un garzoncello di giudizio, per mezzo del quale io possa farvi sapere quello che occorrerà. Si fa buio; bisogna ch'io corra al convento. Fede, coraggio; e addio.
Detto questo, uscì in fretta, e se n'andò, correndo, e quasi saltelloni, giù per quella viottola storta e sassosa, per non arrivar tardi al convento, a rischio di buscarsi una buona sgridata, o quel che gli sarebbe pesato ancor più, una penitenza, che gl'impedisse, il giorno dopo, di trovarsi pronto e spedito a ciò che potesse richiedere il bisogno de' suoi protetti.
– Avete sentito cos'ha detto d'un non so che.... d'un filo che ha, per aiutarci? – disse Lucia. – Convien fidarsi a lui; è un uomo che, quando promette dieci....
– Se non c'è altro....! – interruppe Agnese. – Avrebbe dovuto parlar più chiaro, o chiamar me da una parte, e dirmi cosa sia questo....
– Chiacchiere! la finirò io: io la finirò! – interruppe Renzo, questa volta, andando in su e in giù per la stanza, e con una voce, con un viso, da non lasciar dubbio sul senso di quelle parole.
– Oh Renzo! – esclamò Lucia.
– Cosa volete dire? – esclamò Agnese.
– Che bisogno c'è di dire? La finirò io. Abbia pur cento, mille diavoli nell'anima, finalmente è di carne e ossa anche lui....
– No, no, per amor del cielo....! – cominciò Lucia; ma il pianto le troncò la voce.
– Non son discorsi da farsi, neppur per burla, – disse Agnese.
– Per burla? – gridò Renzo, fermandosi ritto in faccia ad Agnese seduta, e piantandole in faccia due occhi stralunati. – Per burla! vedrete se sarà burla.
– Oh Renzo! – disse Lucia, a stento, tra i singhiozzi: – non v'ho mai visto così.
– Non dite queste cose, per amor del cielo, – riprese ancora in fretta Agnese, abbassando la voce. – Non vi ricordate quante braccia ha al suo comando colui? E quand'anche.... Dio liberi!.... contro i poveri c'è sempre giustizia.
– La farò io, la giustizia, io! È ormai tempo. La cosa non è facile: lo so anch'io. Si guarda bene, il cane assassino: sa come sta; ma non importa. Risoluzione e pazienza.... e il momento arriva. Sì, la farò io, la giustizia: lo libererò io, il paese: quanta gente mi benedirà....! e poi in tre salti....!
L'orrore che Lucia sentì di queste più chiare parole, le sospese il pianto, e le diede forza di parlare. Levando dalle palme il viso lagrimoso, disse a Renzo, con voce accorata, ma risoluta: – non v'importa più dunque d'avermi per moglie. Io m'era promessa a un giovine che aveva il timor di Dio; ma un uomo che avesse.... Fosse al sicuro d'ogni giustizia e d'ogni vendetta, foss'anche il figlio del re....
– E bene! – gridò Renzo, con un viso più che mai stravolto: – io non v'avrò; ma non v'avrà nè anche lui. Io qui senza di voi, e lui a casa del....
– Ah no! per carità, non dite così, non fate quegli occhi: no, non posso vedervi così, – esclamò Lucia, piangendo, supplicando, con le mani giunte; mentre Agnese chiamava e richiamava il giovine per nome, e gli palpava le spalle, le braccia, le mani, per acquietarlo. Stette egli immobile e pensieroso, qualche tempo, a contemplar quella faccia supplichevole di Lucia; poi, tutt'a un tratto, la guardò torvo, diede addietro, tese il braccio e l'indice verso di essa, e gridò: – questa! sì questa egli vuole. Ha da morire!
– E io che male v'ho fatto, perchè mi facciate morire? – disse Lucia, buttandosegli inginocchioni davanti.
– Voi! – rispose, con una voce ch'esprimeva un'ira ben diversa, ma un'ira tuttavia: – voi! Che bene mi volete voi? Che prova m'avete data? Non v'ho io pregata, e pregata, e pregata? E voi: no! no!
– Sì sì, – rispose precipitosamente Lucia: – verrò dal curato, domani, ora, se volete; verrò. Tornate quello di prima; verrò.
– Me lo promettete? – disse Renzo, con una voce e con un viso divenuto, tutt'a un tratto, più umano.
– Ve lo prometto.
– Me l'avete promesso.
– Signore, vi ringrazio! – esclamò Agnese, doppiamente contenta.
In mezzo a quella sua gran collera, aveva Renzo pensato di che profitto poteva esser per lui lo spavento di Lucia? E non aveva adoperato un po' d'artifizio a farlo crescere, per farlo fruttare? Il nostro autore protesta di non ne saper nulla; e io credo che nemmen Renzo non lo sapesse bene. Il fatto sta ch'era realmente infuriato contro don Rodrigo, e che bramava ardentemente il consenso di Lucia; e quando due forti passioni schiamazzano insieme nel cuor d'un uomo, nessuno, neppure il paziente, può sempre distinguer chiaramente una voce dall'altra, e dir con sicurezza qual sia quella che predomini.
– Ve l'ho promesso, – rispose Lucia, con un tono di rimprovero timido e affettuoso: – ma anche voi avevate promesso di non fare scandoli, di rimettervene al padre....
– Oh via! per amor di chi vado in furia? Volete tornare indietro, ora? e farmi fare uno sproposito?
– No no, – disse Lucia, cominciando a rispaventarsi. – Ho promesso, e non mi ritiro. Ma vedete voi come mi avete fatto promettere. Dio non voglia....
– Perchè volete far de' cattivi augùri, Lucia? Dio sa che non facciam male a nessuno.
– Promettetemi almeno che questa sarà l'ultima.
– Ve lo prometto, da povero figliuolo.
– Ma, questa volta, mantenete poi, – disse Agnese.
Qui l'autore confessa di non sapere un'altra cosa: se Lucia fosse, in tutto e per tutto, malcontenta d'essere stata spinta ad acconsentire. Noi lasciamo, come lui, la cosa in dubbio.
Renzo avrebbe voluto prolungare il discorso, e fissare, a parte a parte, quello che si doveva fare il giorno dopo; ma era già notte, e le donne gliel'augurarono buona; non parendo loro cosa conveniente che, a quell'ora, si trattenesse più a lungo.
La notte però fu a tutt'e tre così buona come può essere quella che succede a un giorno pieno d'agitazione e di guai, e che ne precede uno destinato a un'impresa importante, e d'esito incerto. Renzo si lasciò veder di buon'ora, e concertò con le donne, o piuttosto con Agnese, la grand'operazione della sera, proponendo e sciogliendo a vicenda difficoltà, antivedendo contrattempi, e ricominciando, ora l'uno ora l'altra, a descriver la faccenda, come si racconterebbe una cosa fatta. Lucia ascoltava; e, senza approvar con parole ciò che non poteva approvare in cuor suo, prometteva di far meglio che saprebbe.
– Anderete voi giù al convento, per parlare al padre Cristoforo, come v'ha detto ier sera? – domandò Agnese a Renzo.
– Le zucche! – rispose questo: – sapete che diavoli d'occhi ha il padre: mi leggerebbe in viso, come sur un libro, che c'è qualcosa per aria; e se cominciasse a farmi dell'interrogazioni, non potrei uscirne a bene. E poi, io devo star qui, per accudire all'affare. Sarà meglio che mandiate voi qualcheduno.
– Manderò Menico.
– Va bene, – rispose Renzo; e partì, per accudire all'affare, come aveva detto.
Agnese andò a una casa vicina, a cercar Menico, ch'era un ragazzetto di circa dodici anni, sveglio la sua parte, e che, per via di cugini e di cognati, veniva a essere un po' suo nipote. Lo chiese ai parenti, come in prestito, per tutto quel giorno, – per un certo servizio, – diceva. Avutolo, lo condusse nella sua cucina, gli diede da colazione, e gli disse che andasse a Pescarenico, e si facesse vedere al padre Cristoforo, il quale lo rimanderebbe poi, con una risposta, quando sarebbe tempo. – Il padre Cristoforo, quel bel vecchio, tu sai, con la barba bianca, quello che chiamano il santo....
– Ho capito, – disse Menico: – quello che ci accarezza sempre, noi altri ragazzi, e ci dà, ogni tanto, qualche santino.
– Appunto, Menico. E se ti dirà che tu aspetti qualche poco, lì vicino al convento, non ti sviare: bada di non andar, con de' compagni, al lago, a veder pescare, nè a divertirti con le reti attaccate al muro ad asciugare, nè a far quell'altro tuo giochetto solito....
Bisogna saper che Menico era bravissimo per fare a rimbalzello; e si sa che tutti, grandi e piccoli, facciam volentieri le cose alle quali abbiamo abilità: non dico quelle sole.
– Poh! zia; non son poi un ragazzo.
– Bene, abbi giudizio; e, quando tornerai con la risposta.... guarda; queste due belle parpagliole nuove son per te.
– Datemele ora, ch'è lo stesso.
– No, no, tu le giocheresti. Va, e portati bene; che n'avrai anche di più.
Nel rimanente di quella lunga mattinata, si videro certe novità che misero non poco in sospetto l'animo già conturbato delle donne. Un mendico, nè rifinito nè cencioso come i suoi pari, e con un non so che d'oscuro e di sinistro nel sembiante, entrò a chieder la carità, dando in qua e in là cert'occhiate da spione. Gli fu dato un pezzo di pane, che ricevette e ripose, con un'indifferenza mal dissimulata. Si trattenne poi, con una certa sfacciataggine, e, nello stesso tempo, con esitazione, facendo molte domande, alle quali Agnese s'affrettò di risponder sempre il contrario di quello che era. Movendosi, come per andar via, finse di sbagliar l'uscio, entrò in quello che metteva alla scala, e lì diede un'altra occhiata in fretta, come potè. Gridatogli dietro: – ehi ehi! dove andate galantuomo? di qua! di qua! – tornò indietro, e uscì dalla parte che gli veniva indicata, scusandosi, con una sommissione, con un'umiltà affettata, che stentava a collocarsi nei lineamenti duri di quella faccia. Dopo costui, continuarono a farsi vedere, di tempo in tempo, altre strane figure. Che razza d'uomini fossero, non si sarebbe potuto dir facilmente; ma non si poteva creder neppure che fossero quegli onesti viandanti che volevan parere. Uno entrava col pretesto di farsi insegnar la strada; altri, passando davanti all'uscio, rallentavano il passo, e guardavan sott'occhio nella stanza, a traverso il cortile, come chi vuol vedere senza dar sospetto. Finalmente, verso il mezzogiorno, quella fastidiosa processione finì. Agnese s'alzava ogni tanto, attraversava il cortile, s'affacciava all'uscio di strada, guardava a destra e a sinistra, e tornava dicendo: – nessuno –: parola che proferiva con piacere, e che Lucia con piacere sentiva, senza che nè l'una nè l'altra ne sapessero ben chiaramente il perchè. Ma ne rimase a tutt'e due una non so quale inquietudine, che levò loro, e alla figliuola principalmente, una gran parte del coraggio che avevan messo in serbo per la sera.
Convien però che il lettore sappia qualcosa di più preciso, intorno a que' ronzatori misteriosi: e, per informarlo di tutto, dobbiam tornare un passo indietro, e ritrovar don Rodrigo, che abbiam lasciato ieri, solo in una sala del suo palazzotto, al partir del padre Cristoforo.
Don Rodrigo, come abbiam detto, misurava innanzi e indietro, a passi lunghi, quella sala, dalle pareti della quale pendevano ritratti di famiglia, di varie generazioni. Quando si trovava col viso a una parete, e voltava, si vedeva in faccia un suo antenato guerriero, terrore de' nemici e de' suoi soldati, torvo nella guardatura, co' capelli corti e ritti, co' baffi tirati e a punta, che sporgevan dalle guance, col mento obliquo: ritto in piedi l'eroe, con le gambiere, co' cosciali, con la corazza, co' bracciali, co' guanti, tutto di ferro; con la destra sul fianco, e la sinistra sul pomo della spada. Don Rodrigo lo guardava; e quando gli era arrivato sotto, e voltava, ecco in faccia un altro antenato, magistrato, terrore de' litiganti e degli avvocati, a sedere sur una gran seggiola coperta di velluto 
rosso, ravvolto in un'ampia toga nera; tutto nero, fuorchè un collare bianco, con due larghe facciole, e una fodera di zibellino arrovesciata (era il distintivo de' senatori, e non lo portavan che l'inverno, ragion per cui non si troverà mai un ritratto di senatore vestito d'estate); macilento, con le ciglia aggrottate: teneva in mano una supplica, e pareva che dicesse: vedremo. Di qua una matrona, terrore delle sue cameriere; di là un abate, terrore de' suoi monaci: tutta gente in somma che aveva 
fatto terrore, e lo spirava ancora dalle tele. Alla presenza di tali memorie, don Rodrigo tanto più s'arrovellava, si vergognava, non poteva darsi pace, che un frate avesse osato venirgli addosso, con la prosopopea di Nathan. Formava un disegno di vendetta, l'abbandonava, pensava come soddisfare insieme alla passione, e a ciò che chiamava onore; e talvolta (vedete un poco!) sentendosi fischiare ancora agli orecchi quell'esordio di profezia, si sentiva venir, come si dice, i bordoni, e stava quasi per deporre il pensiero delle due soddisfazioni. Finalmente, per far qualche cosa, chiamò un servitore, e gli ordinò che lo scusasse con la compagnia, dicendo ch'era trattenuto da un affare urgente. Quando quello tornò a riferire che que' signori eran partiti, lasciando i loro rispetti: – e il conte Attilio? – domandò, sempre camminando, don Rodrigo.
– È uscito con que' signori, illustrissimo.
– Bene: sei persone di seguito, per la passeggiata: subito. La spada, la cappa, il cappello: subito.
Il servitore partì, rispondendo con un inchino; e, poco dopo, tornò, portando la ricca spada, che il padrone si cinse; la cappa, che si buttò sulle spalle; il cappello a gran penne, che mise e inchiodò, con una manata, fieramente sul capo: segno di marina torbida. Si mosse, e, alla porta, trovò i sei ribaldi tutti armati, i quali, fatto ala, e inchinatolo, gli andaron dietro. Più burbero, più superbioso, più accigliato del solito, uscì, e andò passeggiando verso Lecco. I contadini, gli artigiani, al vederlo venire, si ritiravan rasente al muro, e di lì facevano scappellate e inchini profondi, ai quali non rispondeva. Come inferiori, l'inchinavano anche quelli che da questi eran detti signori; chè, in que' contorni, non ce n'era uno che potesse, a mille miglia, competer con lui, di nome, di ricchezze, d'aderenze e della voglia di servirsi di tutto ciò, per istare al di sopra degli altri. E a questi corrispondeva con una degnazione contegnosa. Quel giorno non avvenne, ma quando avveniva che s'incontrasse col signor castellano spagnolo, l'inchino allora era ugualmente profondo dalle due parti; la cosa era come tra due potentati, i quali non abbiano nulla da spartire tra loro; ma, per convenienza, fanno onore al grado l'uno dell'altro. Per passare un poco la mattana, e per contrapporre all'immagine del frate che gli assediava la fantasia, immagini in tutto diverse, don Rodrigo entrò, quel giorno, in una casa, dove andava, per il solito, molta gente, e dove fu ricevuto con quella cordialità affaccendata e rispettosa, ch'è riserbata agli uomini che si fanno molto amare o molto temere; e, a notte già fatta, tornò al suo palazzotto. Il conte Attilio era anche lui tornato in quel momento; e fu messa in tavola la cena, durante la quale, don Rodrigo fu sempre sopra pensiero, e parlò poco.
– Cugino, quando pagate questa scommessa? – disse, con un fare di malizia e di scherno, il conte Attilio, appena sparecchiato, e andati via i servitori.
– San Martino non è ancor passato.
– Tant'è che la paghiate subito; perchè passeranno tutti i santi del lunario, prima che....
– Questo è quel che si vedrà.
– Cugino, voi volete fare il politico; ma io ho capito tutto, e son tanto certo d'aver vinta la scommessa, che son pronto a farne un'altra.
– Sentiamo.
– Che il padre.... il padre.... che so io? quel frate in somma v'ha convertito.
– Eccone un'altra delle vostre.
– Convertito, cugino; convertito, vi dico. Io per me, ne godo. Sapete che sarà un bello spettacolo vedervi tutto compunto, e con gli occhi bassi! E che gloria per quel padre! Come sarà tornato a casa gonfio e pettoruto! Non son pesci che si piglino tutti i giorni, nè con tutte le reti. Siate certo che vi porterà per esempio; e, quando anderà a far qualche missione un po' lontano, parlerà de' fatti vostri. Mi par di sentirlo –. E qui, parlando col naso, accompagnando le parole con gesti caricati, continuò, in tono di predica: – in una parte di questo mondo, che, per degni rispetti, non nomino, viveva, uditori carissimi, e vive tuttavia, un cavaliere scapestrato, più amico delle femmine, che degli uomini dabbene, il quale, avvezzo a far d'ogni erba un fascio, aveva messo gli occhi....
– Basta, basta, – interruppe don Rodrigo, mezzo sogghignando, e mezzo annoiato. – Se volete raddoppiar la scommessa, son pronto anch'io.
– Diavolo! che aveste voi convertito il padre!
– Non mi parlate di colui: e in quanto alla scommessa, san Martino deciderà –. La curiosità del conte era stuzzicata; non gli risparmiò interrogazioni, ma don Rodrigo le seppe eluder tutte, rimettendosi sempre al giorno della decisione, e non volendo comunicare alla parte avversa disegni che non erano nè incamminati, nè assolutamente fissati.
La mattina seguente, don Rodrigo si destò don Rodrigo. L'apprensione che quel verrà un giorno gli aveva messa in corpo, era svanita del tutto, co' sogni della notte; e gli rimaneva la rabbia sola, esacerbata anche dalla vergogna di quella debolezza passeggiera. L'immagini più recenti della passeggiata trionfale, degl'inchini, dell'accoglienze, e il canzonare del cugino, avevano contribuito non poco a rendergli l'animo antico. Appena alzato, fece chiamare il Griso. "Cose grosse", disse tra sè il servitore a cui fu dato l'ordine; perchè l'uomo che aveva quel soprannome, non era niente meno che il capo de' bravi, quello a cui s'imponevano le imprese più rischiose e più inique, il fidatissimo del padrone, l'uomo tutto suo, per gratitudine e per interesse. Dopo aver ammazzato uno, di giorno, in piazza, era andato ad implorar la protezione di don Rodrigo; e questo, vestendolo della sua livrea, l'aveva messo al coperto da ogni ricerca della giustizia. Così, impegnandosi a ogni delitto che gli venisse comandato, colui si era assicurata l'impunità del primo. Per don Rodrigo, l'acquisto non era stato di poca importanza; perchè il Griso, oltre all'essere, senza paragone, il più valente della famiglia, era anche una prova di ciò che il suo padrone aveva potuto attentar felicemente contro le leggi; di modo che la sua potenza ne veniva ingrandita, nel fatto e nell'opinione.
– Griso! – disse don Rodrigo: – in questa congiuntura, si vedrà quel che tu vali. Prima di domani, quella Lucia deve trovarsi in questo palazzo.
– Non si dirà mai che il Griso si sia ritirato da un comando dell'illustrissimo signor padrone.
– Piglia quanti uomini ti possono bisognare, ordina e disponi, come ti par meglio; purchè la cosa riesca a buon fine. Ma bada sopra tutto, che non le sia fatto male.
– Signore, un po' di spavento, perchè la non faccia troppo strepito.... non si potrà far di meno.
– Spavento.... capisco.... è inevitabile. Ma non le si torca un capello; e sopra tutto, le si porti rispetto in ogni maniera. Hai inteso?
– Signore, non si può levare un fiore dalla pianta, e portarlo a vossignoria, senza toccarlo. Ma non si farà che il puro necessario.
– Sotto la tua sicurtà. E.... come farai?
– Ci stavo pensando, signore. Siam fortunati che la casa è in fondo al paese. Abbiam bisogno d'un luogo per andarci a postare: e appunto c'è, poco distante di là, quel casolare disabitato e solo, in mezzo ai campi, quella casa.... vossignoria non saprà niente di queste cose.... una casa che bruciò, pochi anni sono, e non hanno avuto danari da riattarla, e l'hanno abbandonata, e ora ci vanno le streghe: ma non è sabato, e me ne rido. Questi villani, che son pieni d'ubbie, non ci bazzicherebbero, in nessuna notte della settimana, per tutto l'oro del mondo: sicchè possiamo andare a fermarci là, con sicurezza che nessuno verrà a guastare i fatti nostri.
– Va bene; e poi?
Qui, il Griso a proporre, don Rodrigo a discutere, finchè d'accordo ebbero concertata la maniera di condurre a fine l'impresa, senza che rimanesse traccia degli autori, la maniera anche di rivolgere, con falsi indizi, i sospetti altrove, d'impor silenzio alla povera Agnese, d'incutere a Renzo tale spavento, da fargli passare il dolore, e il pensiero di ricorrere alla giustizia, e anche la volontà di lagnarsi; e tutte l'altre bricconerie necessarie alla riuscita della bricconeria principale. Noi tralasciamo di riferir que' concerti, perchè, come il lettore vedrà, non son necessari all'intelligenza della storia; e siam contenti anche noi di non doverlo trattener più lungamente a sentir parlamentare que' due fastidiosi ribaldi. Basta che, mentre il Griso se n'andava, per metter mano all'esecuzione, don Rodrigo lo richiamò, e gli disse: – senti: se per caso, quel tanghero temerario vi desse nell'unghie questa sera, non sarà male che gli sia dato anticipatamente un buon ricordo sulle spalle. Così, l'ordine che gli verrà intimato domani di stare zitto, farà più sicuramente l'effetto. Ma non l'andate a cercare, per non guastare quello che più importa: tu m'hai inteso.
– Lasci fare a me, – rispose il Griso, inchinandosi, con un atto d'ossequio e di millanteria; e se n'andò. La mattina fu spesa in giri, per riconoscere il paese. Quel falso pezzente che s'era inoltrato a quel modo nella povera casetta, non era altro che il Griso, il quale veniva per levarne a occhio la pianta: i falsi viandanti eran suoi ribaldi, ai quali, per operare sotto i suoi ordini, bastava una cognizione più superficiale del luogo. E, fatta la scoperta, non s'eran più lasciati vedere, per non dar troppo sospetto.
Tornati che furon tutti al palazzotto, il Griso rese conto, e fissò definitivamente il disegno dell'impresa; assegnò le parti, diede istruzioni. Tutto ciò non si potè fare, senza che quel vecchio servitore, il quale stava a occhi aperti, e a orecchi tesi, s'accorgesse che qualche gran cosa si macchinava. A forza di stare attento e di domandare; accattando una mezza notizia di qua, una mezza di là, commentando tra sè una parola oscura, interpretando un andare misterioso, tanto fece, che venne in chiaro di ciò che si doveva eseguir quella notte. Ma quando ci fu riuscito, essa era già poco lontana, e già una piccola vanguardia di bravi era andata a imboscarsi in quel casolare diroccato. Il povero vecchio, quantunque sentisse bene a che rischioso giuoco giocava, e avesse anche paura di portare il soccorso di Pisa, pure non volle mancare: uscì, con la scusa di prendere un po' d'aria, e s'incamminò in fretta in fretta al convento, per dare al padre Cristoforo l'avviso promesso. Poco dopo, si mossero gli altri bravi, e discesero spicciolati, per non parere una compagnia: il Griso venne dopo; e non rimase indietro che una bussola, la quale doveva esser portata al casolare, a sera inoltrata; come fu fatto. Radunati che furono in quel luogo, il Griso spedì tre di coloro all'osteria del paesetto; uno che si mettesse sull'uscio, a osservar ciò che accadesse nella strada, e a veder quando tutti gli abitanti fossero ritirati: gli altri due che stessero dentro a giocare e a bere, come dilettanti; e attendessero intanto a spiare, se qualche cosa da spiare ci fosse. Egli, col grosso della truppa, rimase nell'agguato ad aspettare.
Il povero vecchio trottava ancora; i tre esploratori arrivavano al loro posto; il sole cadeva; quando Renzo entrò dalle donne, e disse: – Tonio e Gervaso m'aspettan fuori: vo con loro all'osteria, a mangiare un boccone; e, quando sonerà l'ave maria, verremo a prendervi. Su, coraggio, Lucia! tutto dipende da un momento –. Lucia sospirò, e ripetè: – coraggio, – con una voce che smentiva la parola.
Quando Renzo e i due compagni giunsero all'osteria, vi trovaron quel tale già piantato in sentinella, che ingombrava mezzo il vano della porta, appoggiata con la schiena a uno stipite, con le braccia incrociate sul petto; e guardava e riguardava, a destra e a sinistra, facendo lampeggiare ora il bianco, ora il nero di due occhi grifagni. Un berretto piatto di velluto chermisi, messo storto, gli copriva la metà del ciuffo, che, dividendosi sur una fronte fosca, girava, da una parte e dall'altra, sotto gli orecchi, e terminava in trecce, fermate con un pettine sulla nuca. Teneva sospeso in una mano un grosso randello; arme propriamente, non ne portava in vista; ma, solo a guardargli in viso, anche un fanciullo avrebbe pensato che doveva averne sotto quante ce ne poteva stare. Quando Renzo, ch'era innanzi agli altri, fu lì per entrare, colui, senza scomodarsi, lo guardò fisso fisso; ma il giovine, intento a schivare ogni questione, come suole ognuno che abbia un'impresa scabrosa alle mani, non fece vista d'accorgersene, non disse neppure: fatevi in là; e, rasentando l'altro stipite, passò per isbieco, col fianco innanzi, per l'apertura lasciata da quella cariatide. I due compagni dovettero far la stessa evoluzione, se vollero entrare. Entrati, videro gli altri, de' quali avevan già sentita la voce, cioè que' due bravacci, che seduti a un canto della tavola, giocavano alla mora, gridando tutt'e due insieme (lì, è il giuoco che lo richiede), e mescendosi or l'uno or l'altro da bere, con un gran fiasco ch'era tra loro. Questi pure guardaron fisso la nuova compagnia; e un de' due specialmente, tenendo una mano in aria, con tre ditacci tesi e allargati, e avendo la bocca ancora aperta, per un gran "sei" che n'era scoppiato fuori in quel momento, squadrò Renzo da capo a piedi; poi diede d'occhio al compagno, poi a quel dell'uscio, che rispose con un cenno del capo. Renzo insospettito e incerto guardava ai suoi due convitati, come se volesse cercare ne' loro aspetti un'interpretazione di tutti que' segni: ma i loro aspetti non indicavano altro che un buon appetito. L'oste guardava in viso a lui, come per aspettar gli ordini: egli lo fece venir con sè in una stanza vicina, e ordinò da cena.
– Chi sono que' forestieri? – gli domandò poi a voce bassa, quando quello tornò, con una tovaglia grossolana sotto il braccio, e un fiasco in mano.
– Non li conosco, – rispose l'oste, spiegando la tovaglia.
– Come? nè anche uno?
– Sapete bene, – rispose ancora colui, stirando, con tutt'e due le mani, la tovaglia sulla tavola, – che la prima regola del nostro mestiere, è di non domandare i fatti degli altri: tanto che, fin le nostre donne non son curiose. Si starebbe freschi, con tanta gente che va e viene: è sempre un porto di mare: quando le annate son ragionevoli, voglio dire; ma stiamo allegri, che tornerà il buon tempo. A noi basta che gli avventori siano galantuomini: chi siano poi, o chi non siano, non fa niente. E ora vi porterò un piatto di polpette, che le simili non le avete mai mangiate.
– Come potete sapere....? – ripigliava Renzo; ma l'oste, già avviato alla cucina, seguitò la sua strada. E lì, mentre prendeva il tegame delle polpette summentovate, gli s'accostò pian piano quel bravaccio che aveva squadrato il nostro giovine, e gli disse sottovoce: – Chi sono que' galantuomini?
– Buona gente qui del paese, – rispose l'oste, scodellando le polpette nel piatto.
– Va bene; ma come si chiamano? chi sono? – insistette colui, con voce alquanto sgarbata.
– Uno si chiama Renzo, – rispose l'oste, pur sottovoce: – un buon giovine, assestato; filatore di seta, che sa bene il suo mestiere. L'altro è un contadino che ha nome Tonio: buon camerata, allegro: peccato che n'abbia pochi; che gli spenderebbe tutti qui. L'altro è un sempliciotto, che mangia però volentieri, quando gliene danno. Con permesso.
E, con uno sgambetto, uscì tra il fornello e l'interrogante; e andò a portare il piatto a chi si doveva. – Come potete sapere, – riattaccò Renzo, quando lo vide ricomparire, – che siano galantuomini, se non li conoscete?
– Le azioni, caro mio: l'uomo si conosce all'azioni. Quelli che bevono il vino senza criticarlo, che pagano il conto senza tirare, che non metton su lite con gli altri avventori, e se hanno una coltellata da consegnare a uno, lo vanno ad aspettar fuori, e lontano dall'osteria, tanto che il povero oste non ne vada di mezzo, quelli sono i galantuomini. Però, se si può conoscer la gente bene, come ci conosciamo tra noi quattro, è meglio. E che diavolo vi vien voglia di saper tante cose, quando siete sposo, e dovete aver tutt'altro in testa? e con davanti quelle polpette, che farebbero resuscitare un morto? – Così dicendo, se ne tornò in cucina.
Il nostro autore, osservando al diverso modo che teneva costui nel soddisfare alle domande, dice ch'era un uomo così fatto, che, in tutti i suoi discorsi, faceva professione d'esser molto amico de' galantuomini in generale; ma, in atto pratico, usava molto maggior compiacenza con quelli che avessero riputazione o sembianza di birboni. Che carattere singolare! eh?
La cena non fu molto allegra. I due convitati avrebbero voluto godersela con tutto loro comodo; ma l'invitante, preoccupato di ciò che il lettore sa, e infastidito, e anche un po' inquieto del contegno strano di quegli sconosciuti, non vedeva l'ora d'andarsene. Si parlava sottovoce, per causa loro; ed eran parole tronche e svogliate.
– Che bella cosa, – scappò fuori di punto in bianco Gervaso, – che Renzo voglia prender moglie, e abbia bisogno....! – Renzo gli fece un viso brusco. – Vuoi stare zitto, bestia? – gli disse Tonio, accompagnando il titolo con una gomitata. La conversazione fu sempre più fredda, fino alla fine. Renzo, stando indietro nel mangiare, come nel bere, attese a mescere ai due testimoni, con discrezione, in maniera di dar loro un po' di brio, senza farli uscir di cervello. Sparecchiato, pagato il conto da colui che aveva fatto men guasto, dovettero tutti e tre passar novamente davanti a quelle facce, le quali tutte si voltarono a Renzo, come quand'era entrato. Questo, fatti ch'ebbe pochi passi fuori dell'osteria, si voltò indietro, e vide che i due che aveva lasciati seduti in cucina, lo seguitavano: si fermò allora, co' suoi compagni, come se dicesse: vediamo cosa voglion da me costoro. Ma i due, quando s'accorsero d'essere osservati, si fermarono anch'essi, si parlaron sottovoce, e tornarono indietro. Se Renzo fosse stato tanto vicino da sentir le loro parole, gli sarebbero parse molto strane. – Sarebbe però un bell'onore, senza contar la mancia, – diceva uno de' malandrini, – se, tornando al palazzo, potessimo raccontare d'avergli spianate le costole in fretta in fretta, e così da noi, senza che il signor Griso fosse qui a regolare.
– E guastare il negozio principale! – rispondeva l'altro. – Ecco: s'è avvisto di qualche cosa; si ferma a guardarci. Ih! se fosse più tardi! Torniamo indietro, per non dar sospetto. Vedi che vien gente da tutte le parti: lasciamoli andar tutti a pollaio.
C'era in fatti quel brulichìo, quel ronzìo che si sente in un villaggio, sulla sera, e che, dopo pochi momenti, dà luogo alla quiete solenne della notte. Le donne venivan 
dal campo, portandosi in collo i bambini, e tenendo per la mano i ragazzi più grandini, ai quali facevan dire le divozioni della sera; venivan gli uomini, con le vanghe, e con le zappe sulle spalle. All'aprirsi degli usci, si vedevan luccicare qua e là i fuochi accesi per le povere cene: si sentiva nella strada barattare i saluti, e qualche parola, sulla scarsità della raccolta, e sulla miseria dell'annata; e più delle parole, si sentivano i tocchi misurati e sonori della campana, che annunziava il finir del giorno. Quando Renzo vide che i due indiscreti s'eran ritirati, continuò la sua strada nelle tenebre crescenti, dando sottovoce ora un ricordo, ora un altro, ora all'uno, ora all'altro fratello. Arrivarono alla casetta di Lucia, ch'era già notte.
Tra il primo pensiero d'una impresa terribile, e l'esecuzione di essa (ha detto un barbaro che non era privo d'ingegno), l'intervallo è un sogno, pieno di fantasmi e di paure. Lucia era, da molte ore, nell'angosce d'un tal sogno: e Agnese, Agnese medesima, l'autrice del consiglio, stava sopra pensiero, e trovava a stento parole per rincorare la figlia. Ma, al momento di destarsi, al momento cioè di dar principio all'opera, l'animo si trova tutto trasformato. Al terrore e al coraggio che vi contrastavano, succede un altro terrore e un altro coraggio: l'impresa s'affaccia alla mente, come una nuova apparizione: ciò che prima spaventava di più, sembra talvolta divenuto agevole tutt'a un tratto: talvolta comparisce grande l'ostacolo a cui s'era appena badato; l'immaginazione dà indietro sgomentata; le membra par che ricusino d'ubbidire; e il cuore manca alle promesse che aveva fatte con più sicurezza. Al picchiare sommesso di Renzo, Lucia fu assalita da tanto terrore, che risolvette, in quel momento, di soffrire ogni cosa, di star sempre divisa da lui, piuttosto ch'eseguire quella risoluzione; ma quando si fu fatto vedere, ed ebbe detto: – son qui, andiamo –; quando tutti si mostraron pronti ad avviarsi, senza esitazione, come a cosa stabilita, irrevocabile; Lucia non ebbe tempo nè forza di far difficoltà, e, come strascinata, prese tremando un braccio della madre, un braccio del promesso sposo, e si mosse con la brigata avventuriera.
Zitti zitti, nelle tenebre, a passo misurato, usciron dalla casetta, e preser la strada fuori del paese. La più corta sarebbe stata d'attraversarlo: che s'andava diritto alla casa di don Abbondio; ma scelsero quella, per non esser visti. Per viottole, tra gli orti e i campi, arrivaron vicino
a quella casa, e lì si divisero. I due promessi rimaser nascosti dietro l'angolo di essa; Agnese con loro, ma un po' più innanzi, per accorrere in tempo a fermar Perpetua, e a impadronirsene; Tonio, con lo scempiato di Gervaso, che non sapeva far nulla da sè, e senza il quale non si poteva far nulla, s'affacciaron bravamente alla porta, e picchiarono.
– Chi è, a quest'ora? – gridò una voce dalla finestra, che s'aprì in quel momento: era la voce di Perpetua. – Ammalati non ce n'è, ch'io sappia. È forse accaduta qualche disgrazia?
– Son io, – rispose Tonio, – con mio fratello, che abbiam bisogno di parlare al signor curato.
– È ora da cristiani questa? – disse bruscamente Perpetua. – Che discrezione? Tornate domani.
– Sentite: tornerò o non tornerò: ho riscosso non so che danari, e venivo a saldar quel debituccio che sapete: aveva qui venticinque belle berlinghe nuove; ma se non si può, pazienza: questi, so come spenderli, e tornerò quando n'abbia messi insieme degli altri.
– Aspettate, aspettate: vo e torno. Ma perchè venire a quest'ora?
– Gli ho ricevuti, anch'io, poco fa; e ho pensato, come vi dico, che, se li tengo a dormir con me, non so di che parere sarò domattina. Però, se l'ora non vi piace, non so che dire: per me, son qui; e se non mi volete, me ne vo.
– No, no, aspettate un momento: torno con la risposta. Così dicendo, richiuse la finestra. A questo punto, Agnese si staccò dai promessi, e, detto sottovoce a Lucia: – coraggio; è un momento; è come farsi cavar un dente, – si riunì ai due fratelli, davanti all'uscio; e si mise a ciarlare con Tonio, in maniera che Perpetua, venendo ad aprire, dovesse credere che si fosse abbattuta lì a caso, e che Tonio l'avesse trattenuta un momento.
CAPITOLO VIII
"Carneade! Chi era costui?" ruminava tra sè don Abbondio seduto sul suo seggiolone, in una stanza del piano superiore, con un libricciolo aperto davanti, quando Perpetua entrò a portargli l'imbasciata. "Carneade! questo nome mi par bene d'averlo letto o sentito; doveva essere un uomo di studio, un letteratone del tempo antico: è un nome di quelli; ma chi diavolo era costui?" Tanto il pover'uomo era lontano da prevedere che burrasca gli si addensasse sul capo!
Bisogna sapere che don Abbondio si dilettava di leggere un pochino ogni giorno; e un curato suo vicino, che aveva un po' di libreria, gli prestava un libro dopo l'altro, il primo che gli veniva alle mani. Quello su cui meditava in quel momento don Abbondio, convalescente della febbre dello spavento, anzi più guarito (quanto alla febbre) che non volesse lasciar credere, era un panegirico in onore di san Carlo, detto con molta enfasi, e udito con molta ammirazione nel duomo di Milano, due anni prima. Il santo v'era paragonato, per l'amore allo studio, ad Archimede; e fin qui don Abbondio non trovava inciampo; perchè Archimede ne ha fatte di così curiose, ha fatto dir tanto di sè, che, per saperne qualche cosa, non c'è bisogno d'un'erudizione molto vasta. Ma, dopo Archimede, l'oratore chiamava a paragone anche Carneade: e lì il lettore era rimasto arrenato. In quel momento entrò Perpetua ad annunziar la visita di Tonio.
– A quest'ora? – disse anche don Abbondio, com'era naturale.
– Cosa vuole? Non hanno discrezione: ma se non lo piglia al volo....
– Già: se non lo piglio ora, chi sa quando lo potrò pigliare! Fatelo venire.... Ehi! ehi! siete poi ben sicura che sia proprio lui?
– Diavolo! – rispose Perpetua, e scese; aprì l'uscio, e disse: – dove siete? – Tonio si fece vedere; e, nello stesso tempo, venne avanti anche Agnese, e salutò Perpetua per nome.
– Buona sera, Agnese, – disse Perpetua: – di dove si viene, a quest'ora?
– Vengo da.... – e nominò un paesetto vicino. – E se sapeste.... – continuò: – mi son fermata di più, appunto in grazia vostra.
– Oh perchè? – domandò Perpetua; e voltandosi a' due fratelli, – entrate, – disse, – che vengo anch'io.
– Perchè, – rispose Agnese, – una donna di quelle che non sanno le cose, e voglion parlare.... credereste? s'ostinava a dire che voi non vi siete maritata con Beppe Suolavecchia, nè con Anselmo Lunghigna, perchè non v'hanno voluta. Io sostenevo che siete stata voi che gli avete rifiutati, l'uno e l'altro....
– Sicuro. Oh la bugiarda! la bugiardona! Chi è costei?
– Non me lo domandate, che non mi piace metter male.
– Me lo direte, me l'avete a dire: oh la bugiarda!
– Basta.... ma non potete credere quanto mi sia dispiaciuto di non saper bene tutta la storia, per confonder colei.
– Guardate se si può inventare, a questo modo! – esclamò di nuovo Perpetua; e riprese subito: – in quanto a Beppe, tutti sanno, e hanno potuto vedere.... Ehi, Tonio! accostate l'uscio, e salite pure, che vengo –. Tonio, di dentro, rispose di sì; e Perpetua continuò la sua narrazione appassionata.
In faccia all'uscio di don Abbondio, s'apriva, tra due casipole, una stradetta, che, finite quelle, voltava in un campo. Agnese vi s'avviò, come se volesse tirarsi alquanto in disparte, per parlar più liberamente; e Perpetua dietro. Quand'ebbero voltato, e furono in luogo, donde non si poteva più veder ciò che accadesse davanti alla casa di don Abbondio, Agnese tossì forte. Era il segnale: Renzo lo sentì, fece coraggio a Lucia, con una stretta di braccio; e tutt'e due, in punta di piedi, vennero avanti, rasentando il muro, zitti zitti; arrivarono all'uscio, lo spinsero adagino adagino; cheti e chinati, entraron nell'andito, dov'erano i due fratelli ad aspettarli. Renzo accostò di nuovo l'uscio pian piano; e tutt'e quattro su per le scale, non facendo rumore neppur per uno. Giunti sul pianerottolo, i due fratelli s'avvicinarono all'uscio della stanza, ch'era di fianco alla scala; gli sposi si strinsero al muro.
– Deo gratias, – disse Tonio, a voce chiara.
– Tonio, eh? Entrate, – rispose la voce di dentro. Il chiamato aprì l'uscio, appena quanto bastava per poter passar lui e il fratello, a un per volta. La striscia di luce, che uscì d'improvviso per quella apertura, e si disegnò sul pavimento oscuro del pianerottolo, fece riscoter Lucia, come se fosse scoperta. Entrati i fratelli, Tonio si tirò dietro l'uscio: gli sposi rimasero immobili nelle tenebre, con l'orecchie tese, tenendo il fiato: il rumore più forte era il martellar che faceva il povero cuore di Lucia.
Don Abbondio stava, come abbiam detto, sur una vecchia seggiola, ravvolto in una vecchia zimarra, con in capo una vecchia papalina, che gli faceva cornice intorno alla faccia, al lume scarso d'una piccola lucerna. Due folte ciocche di capelli, che gli scappavano fuor della papalina, due folti sopraccigli, due folti baffi, un folto pizzo, tutti canuti, e sparsi su quella faccia bruna e rugosa, potevano assomigliarsi a cespugli coperti di neve, sporgenti da un dirupo, al chiaro di luna.
– Ah! ah! – fu il suo saluto, mentre si levava gli occhiali, e li riponeva nel libricciolo.
– Dirà il signor curato, che son venuto tardi, – disse Tonio, inchinandosi, come pure fece, ma più goffamente, Gervaso.
– Sicuro ch'è tardi: tardi in tutte le maniere. Lo sapete, che sono ammalato?
– Oh! mi dispiace.
– L'avrete sentito dire; sono ammalato, e non so quando potrò lasciarmi vedere.... Ma perchè vi siete condotto dietro quel.... quel figliuolo?
– Così per compagnia, signor curato.
– Basta, vediamo.
– Son venticinque berlinghe nuove, di quelle col sant'Ambrogio a cavallo, – disse Tonio, levandosi un involtino di tasca.
– Vediamo, – replicò don Abbondio: e, preso l'involtino, si rimesse gli occhiali, l'aprì, cavò le berlinghe, le contò, le voltò, le rivoltò, le trovò senza difetto.
– Ora, signor curato, mi darà la collana della mia Tecla.
– È giusto, – rispose don Abbondio; poi andò a un armadio, si levò una chiave di tasca, e, guardandosi intorno, come per tener lontani gli spettatori, aprì una parte di sportello, riempì l'apertura con la persona, mise dentro la testa, per guardare, e un braccio, per prender la collana; la prese, e, chiuso l'armadio, la consegnò a Tonio, dicendo: – va bene?
– Ora, – disse Tonio, – si contenti di mettere un po' di nero sul bianco.
– Anche questa! – disse don Abbondio: – le sanno tutte. Ih! com'è divenuto sospettoso il mondo! Non vi fidate di me?
– Come, signor curato! s'io mi fido? Lei mi fa torto. Ma siccome il mio nome è sul suo libraccio, dalla parte del debito.... dunque, giacchè ha già avuto l'incomodo di scrivere una volta, così.... dalla vita alla morte....
– Bene bene, – interruppe don Abbondio, e brontolando, tirò a sè una cassetta del tavolino, levò fuori carta, penna e calamaio, e si mise a scrivere, ripetendo a viva voce le parole, di mano in mano che gli uscivan dalla penna. Frattanto Tonio e, a un suo cenno, Gervaso, si piantaron ritti davanti al tavolino, in maniera d'impedire allo scrivente la vista dell'uscio; e, come per ozio, andavano stropicciando, co' piedi, il pavimento, per dar segno a quei ch'erano fuori, d'entrare, e per confondere nello stesso tempo il rumore delle loro pedate. Don Abbondio, immerso nella sua scrittura, non badava ad altro. Allo stropiccìo de' quattro piedi, Renzo prese un braccio di Lucia, lo strinse, per darle coraggio, e si mosse, tirandosela dietro tutta tremante, che da sè non vi sarebbe potuta venire. Entraron pian piano, in punta di piedi, rattenendo il respiro; e si nascosero dietro i due fratelli. Intanto don Abbondio, finito di scrivere, rilesse attentamente, senza alzar gli occhi dalla carta; la piegò in quattro, dicendo: – ora, sarete contento? – e, levatosi con una mano gli occhiali dal naso, la porse con l'altra a Tonio, alzando il viso. Tonio, allungando la mano per prender la carta, si ritirò da una parte; Gervaso, a un suo cenno, dall'altra; e, nel mezzo, come al dividersi d'una scena, apparvero Renzo e Lucia. Don Abbondio, vide confusamente, poi vide chiaro, si spaventò, si stupì, s'infuriò, pensò, prese una risoluzione: tutto questo nel tempo che Renzo mise a proferire le parole: – signor curato, in presenza di questi testimoni, quest'è mia moglie –. Le sue labbra non erano ancora tornate al posto, che don Abbondio, lasciando cader la carta, aveva già afferrata e
alzata, con la mancina, la lucerna, ghermito, con la diritta, il tappeto del tavolino, e tiratolo a sè, con furia, buttando in terra libro, carta, calamaio e polverino; e, balzando tra la seggiola e il tavolino, s'era avvicinato a Lucia. La poveretta, con quella sua voce soave, e allora tutta tremante, aveva appena potuto proferire: – e questo.... – che don Abbondio le aveva buttato sgarbatamente il tappeto sulla testa e sul viso, per impedirle di pronunziare intera la formola. E subito, lasciata cader la lucerna che teneva nell'altra mano, s'aiutò anche con quella a imbacuccarla col tappeto, che quasi la soffogava; e intanto gridava quanto n'aveva in canna: – Perpetua! Perpetua! tradimento! aiuto! – Il lucignolo, che moriva sul pavimento, mandava una luce languida e saltellante sopra Lucia, la quale, affatto smarrita, non tentava neppure di svolgersi, e poteva parere una statua abbozzata in creta, sulla quale l'artefice ha gettato un umido panno. Cessata ogni luce, don Abbondio lasciò la poveretta, e andò cercando a tastoni l'uscio che metteva a una stanza più interna; lo trovò, entrò in quella, si chiuse dentro, gridando tuttavia: – Perpetua! tradimento! aiuto! fuori di questa casa! fuori di questa casa! – Nell'altra stanza, tutto era confusione: Renzo, cercando di fermare il curato, e remando con le mani, come se facesse a mosca cieca, era arrivato all'uscio, e picchiava, gridando: – apra, apra; non faccia schiamazzo –. Lucia chiamava Renzo, con voce fioca, e diceva, pregando: – andiamo, andiamo, per l'amor di Dio –. Tonio, carpone, andava spazzando con le mani il pavimento, per veder di raccapezzare la sua ricevuta. Gervaso, spiritato, gridava e saltellava, cercando l'uscio di scala, per uscire a salvamento.
In mezzo a questo serra serra, non possiam lasciar di fermarci un momento a fare una riflessione. Renzo, che strepitava di notte in casa altrui, che vi s'era introdotto di soppiatto, e teneva il padrone stesso assediato in una stanza, ha tutta l'apparenza d'un oppressore; eppure, alla fin de' fatti, era l'oppresso. Don Abbondio, sorpreso, messo in fuga, spaventato, mentre attendeva tranquillamente a' fatti suoi, parrebbe la vittima; eppure, in realtà, era lui che faceva un sopruso. Così va spesso il mondo.... voglio dire, così andava nel secolo decimo settimo.
L'assediato, vedendo che il nemico non dava segno di ritirarsi, aprì una finestra che guardava sulla piazza della chiesa, e si diede a gridare: – aiuto! aiuto! – Era il più bel chiaro di luna; l'ombra della chiesa, e più in fuori l'ombra lunga ed acuta del campanile, si stendeva bruna e spiccata sul piano erboso e lucente della piazza: ogni oggetto si poteva distinguere, quasi come di giorno. Ma, fin dove arrivava lo sguardo, non appariva indizio di persona vivente. Contiguo però al muro laterale della chiesa, e appunto dal lato che rispondeva verso la casa parrocchiale, era un piccolo abituro, un bugigattolo, dove dormiva il sagrestano. Fu questo riscosso da quel disordinato grido, fece un salto, scese il letto in furia, aprì l'impannata d'una sua finestrina, mise fuori la testa, con gli occhi tra' peli, e disse: – cosa c'è?
– Correte, Ambrogio! aiuto! gente in casa, – gridò verso lui don Abbondio. – Vengo subito, – rispose quello; tirò indietro la testa, richiuse la sua impannata, e, quantunque mezzo tra 'l sonno, e più che mezzo sbigottito, trovò su due piedi un espediente per dar più aiuto di quello che gli si chiedeva, senza mettersi lui nel tafferuglio, quale si fosse. Dà di piglio alle brache, che teneva sul letto; se le caccia sotto il braccio, come un cappello di gala, e giù balzelloni per una scaletta di legno; corre al campanile, afferra la corda della più grossa di due campanette che c'erano, e suona a martello.
Ton, ton, ton, ton: i contadini balzano a sedere sul letto; i giovinetti sdraiati sul fenile, tendon l'orecchio, si rizzano. – Cos'è? Cos'è? Campana a martello! fuoco? ladri? banditi? – Molte donne consigliano, pregano i mariti, di non moversi, di lasciar correre gli altri: alcuni s'alzano, e vanno alla finestra: i poltroni, come se si arrendessero alle preghiere, ritornan sotto: i più curiosi e più bravi scendono a prender le forche e gli schioppi, per correre al rumore: altri stanno a vedere.
Ma, prima che quelli fossero all'ordine, prima anzi che fosser ben desti, il rumore era giunto agli orecchi d'altre persone che vegliavano, non lontano, ritte e vestite: i bravi in un luogo, Agnese e Perpetua in un altro. Diremo prima brevemente ciò che facesser coloro, dal momento in cui gli abbiamo lasciati, parte nel casolare e parte all'osteria. Questi tre, quando videro tutti gli usci chiusi e la strada deserta, uscirono in fretta, come se si fossero avvisti d'aver fatto tardi, e dicendo di voler andar subito a casa; diedero una giravolta per il paese, per venire in chiaro se tutti eran ritirati– e in fatti, non incontrarono anima vivente, nè sentirono il più piccolo strepito. Passarono anche, pian piano, davanti alla nostra povera casetta: la più quieta di tutte, giacchè non c'era più nessuno. Andarono allora diviato al casolare, e fecero la loro relazione al signor Griso. Subito, questo si mise in testa un cappellaccio, sulle spalle un sanrocchino di tela incerata, sparso di conchiglie; prese un bordone da pellegrino, disse: – andiamo da bravi: zitti, e attenti agli ordini –, s'incamminò il primo, gli altri dietro; e, in un momento, arrivarono alla casetta, per una strada opposta a quella per cui se n'era allontanata la nostra brigatella, andando anch'essa alla sua spedizione. Il Griso trattenne la truppa, alcuni passi lontano, andò innanzi solo ad esplorare, e, visto tutto deserto e tranquillo di fuori fece venire avanti due di quei tristi, diede loro ordine di scalar adagino il muro che chiudeva il cortiletto, e, calati dentro, nascondersi in un angolo, dietro un folto fico, sul quale aveva messo l'occhio, la mattina. Ciò fatto, picchiò pian piano, con intenzione di dirsi un pellegrino smarrito, che chiedeva ricovero, fino a giorno. Nessun risponde: ripicchia un po' più forte; nemmeno uno zitto. Allora, va a chiamare un terzo malandrino, lo fa scendere nel cortiletto, come gli altri due, con l'ordine di sconficcare adagio il paletto, per aver libero l'ingresso e la ritirata. Tutto s'eseguisce con gran cautela, e con prospero successo. Va a chiamar gli altri, li fa entrar con sè, li manda a nascondersi accanto ai primi; accosta adagio adagio l'uscio di strada, vi posta due sentinelle di dentro; e va diritto all'uscio del terreno. Picchia anche lì, e aspetta: e' poteva ben aspettare. Sconficca pian pianissimo anche quell'uscio: nessuno di dentro dice: chi va là?; nessuno si fa sentire: meglio non può andare. Avanti dunque: – st –, chiama quei del fico, entra con loro nella stanza terrena, dove, la mattina, aveva scelleratamente accattato quel pezzo di pane. Cava fuori esca, pietra, acciarino e zolfanelli, accende un suo lanternino, entra nell'altra stanza più interna, per accertarsi che nessun ci sia: non c'è nessuno. Torna indietro, va all'uscio di scala, guarda, porge l'orecchio: solitudine e silenzio. Lascia due altre sentinelle a terreno, si fa venir dietro il Grignapoco, ch'era un bravo del contado di Bergamo, il quale solo doveva minacciare, acchetare, comandare, essere in somma il dicitore, affinchè il suo linguaggio potesse far credere ad Agnese che la spedizione veniva da quella parte. Con costui al fianco, e gli altri dietro, il Griso sale adagio adagio, bestemmiando in cuor suo ogni scalino che scricchiolasse, ogni passo di que' mascalzoni che facesse rumore. Finalmente è in cima. Qui giace la lepre. Spinge mollemente l'uscio che mette alla prima stanza; l'uscio cede, si fa spiraglio: vi mette l'occhio; è buio: vi mette l'orecchio, per sentire se qualcheduno russa, fiata, brulica là dentro; niente. Dunque avanti: si mette la lanterna davanti al viso, per vedere, senza esser veduto, spalanca l'uscio, vede un letto; addosso: il letto è fatto e spianato, con la rimboccatura arrovesciata, e composta sul capezzale. Si stringe nelle spalle, si volta alla compagnia, accenna loro che va a vedere nell'altra stanza, e che gli vengan dietro pian piano; entra, fa le stesse cerimonie, trova la stessa cosa. – Che diavolo è questo? – dice allora: – che qualche cane traditore abbia fatto la spia? – Si metton tutti, con men cautela, a guardare, a tastare per ogni canto, buttan sottosopra la casa. Mentre costoro sono in tali faccende, i due che fan la guardia all'uscio di strada, sentono un calpestìo di passini frettolosi, che s'avvicinano in fretta; s'immaginano che, chiunque sia, passerà diritto; stan quieti, e, a buon conto, si mettono all'erta. In fatti, il calpestìo si ferma appunto all'uscio. Era Menico che veniva di corsa, mandato dal padre Cristoforo ad avvisar le due donne che, per l'amor del cielo, scappassero subito di casa, e si rifugiassero al convento, perchè.... il perchè lo sapete. Prende la maniglia del paletto, per picchiare, e se lo sente tentennare in mano, schiodato e sconficcato. "Che è questo?" pensa; e spinge l'uscio con paura: quello s'apre. Menico mette il piede dentro, in gran sospetto, e si sente a un punto acchiappar per le braccia, e due voci sommesse, a destra e a sinistra, che dicono, in tono minaccioso: – zitto! o sei morto –. Lui in vece caccia un urlo: uno di que' malandrini gli mette una mano alla bocca; l'altro tira fuori un coltellaccio, per fargli paura. Il garzoncello trema come una foglia, e non tenta neppur di gridare; ma, tutt'a un tratto, in vece di lui, e con ben altro tono, si fa sentir quel primo tocco di campana così fatto, e dietro una tempesta di rintocchi in fila. Chi è in difetto è in sospetto, dice il proverbio milanese: all'uno e all'altro furfante parve di sentire in que' tocchi il suo nome, cognome e soprannome: lasciano andar le braccia di Menico, ritirano le loro in furia, spalancan la mano e la bocca, si guardano in viso, e corrono alla casa, dov'era il grosso della compagnia. Menico, via a gambe per la strada, alla volta del campanile, dove a buon conto qualcheduno ci doveva essere. Agli altri furfanti che frugavan la casa, dall'alto al basso, il terribile tocco fece la stessa impressione: si confondono, si scompigliano, s'urtano a vicenda: ognuno cerca la strada più corta, per arrivare all'uscio. Eppure era tutta gente provata e avvezza a mostrare il viso; ma non poterono star saldi contro un pericolo indeterminato, e che non s'era fatto vedere un po' da lontano, prima di venir loro addosso. Ci volle tutta la superiorità del Griso a tenerli insieme, tanto che fosse ritirata e non fuga. Come il cane che scorta una mandra di porci, corre or qua or là a quei che si sbandano; ne addenta uno per un orecchio, e lo tira in ischiera; ne spinge un altro col muso; abbaia a un altro che esce di fila in quel momento; così il pellegrino acciuffa un di coloro, che già toccava la soglia, e lo strappa indietro; caccia indietro col bordone uno e un altro che s'avviavan da quella parte: grida agli altri che corron qua e là, senza saper dove; tanto che li raccozzò tutti nel mezzo del cortiletto.
 – Presto, presto! pistole in mano, coltelli in pronto, tutti insieme; e poi anderemo: così si va. Chi volete che ci tocchi, se stiam ben insieme, sciocconi? Ma, se ci lasciamo acchiappare a uno a uno, anche i villani ce ne daranno. Vergogna! Dietro a me, e uniti –. Dopo questa breve aringa, si mise alla fronte, e uscì il primo. La casa, come abbiam detto, era in fondo al villaggio; il Griso prese la strada che metteva fuori, e tutti gli andaron dietro in buon ordine.
Lasciamoli andare, e torniamo un passo indietro a prendere Agnese e Perpetua, che abbiam lasciate in una certa stradetta. Agnese aveva procurato d'allontanar l'altra dalla casa di don Abbondio, il più che fosse possibile; e, fino a un certo punto, la cosa era andata bene. Ma tutt'a un tratto, la serva s'era ricordata dell'uscio rimasto aperto, e aveva voluto tornare indietro. Non c'era che ridire: Agnese, per non farle nascere qualche sospetto, aveva dovuto voltar con lei, e andarle dietro, cercando di trattenerla, ogni volta che la vedesse riscaldata ben bene nel racconto di que' tali matrimoni andati a monte. Mostrava di darle molta udienza, e, ogni tanto, per far vedere che stava attenta, o per ravviare il cicalìo, diceva: – sicuro: adesso capisco: va benissimo: è chiara: e poi? e lui? e voi? – Ma intanto, faceva un altro discorso con sè stessa. "Saranno usciti a quest'ora? o saranno ancor dentro? Che sciocchi che siamo stati tutt'e tre, a non concertar qualche segnale, per avvisarmi, quando la cosa fosse riuscita! È stata proprio grossa! Ma è fatta: ora non c'è altro che tener costei a bada, più che posso: alla peggio, sarà un po' di tempo perduto". Così, a corserelle e a fermatine, eran tornate poco distante dalla casa di don Abbondio, la quale però non vedevano, per ragione di quella cantonata: e Perpetua, trovandosi a un punto importante del racconto, s'era lasciata fermare senza far resistenza, anzi senza avvedersene; quando, tutt'a un tratto, si sentì venir rimbombando dall'alto, nel vano immoto dell'aria, per l'ampio silenzio della notte, quel primo sgangherato grido di don Abbondio: – aiuto! aiuto!
– Misericordia! cos'è stato? – gridò Perpetua, e volle correre.
– Cosa c'è? cosa c'è? – disse Agnese, tenendola per la sottana.
– Misericordia! non avete sentito? – replicò quella, svincolandosi.
– Cosa c'è? cosa c'è? – ripetè Agnese, afferrandola per un braccio.
– Diavolo d'una donna! – esclamò Perpetua, rispingendola, per mettersi in libertà; e prese la rincorsa. Quando, più lontano, più acuto, più istantaneo, si sente l'urlo di Menico.
– Misericordia! – grida anche Agnese; e di galoppo dietro l'altra. Avevan quasi appena alzati i calcagni, quando scoccò la campana: un tocco, e due, e tre, e seguita: sarebbero stati sproni, se quelle ne avessero avuto bisogno. Perpetua arriva, un momento prima dell'altra; mentre vuole spinger l'uscio, l'uscio si spalanca di dentro, e sulla soglia compariscono Tonio, Gervaso, Renzo, Lucia, che, trovata la scala, eran venuti giù saltelloni; e, sentendo poi quel terribile scampanìo, correvano in furia, a mettersi in salvo.
– Cosa c'è? cosa c'è? – domandò Perpetua ansante ai fratelli, che le risposero con un urtone, e scantonarono. – E voi! come! che fate qui voi? – domandò poscia all'altra coppia, quando l'ebbe raffigurata. Ma quelli pure usciron senza rispondere. Perpetua, per accorrere dove il bisogno era maggiore, non domandò altro, entrò in fretta nell'andito, e corse, come poteva al buio, verso la scala. I due sposi rimasti promessi si trovarono in faccia Agnese, che arrivava tutt'affannata. – Ah siete qui! – disse questa, cavando fuori la parola a stento: – com'è andata? cos'è la campana? mi par d'aver sentito....
– A casa, a casa, – diceva Renzo, – prima che venga gente –. E s'avviavano; ma arriva Menico di corsa, li riconosce, li ferma, e, ancor tutto tremante, con voce mezza fioca, dice: – dove andate? indietro, indietro! per di qua, al convento!
– Sei tu che....? – cominciava Agnese.
– Cosa c'è d'altro? – domandava Renzo. Lucia, tutta smarrita, taceva e tremava.
– C'è il diavolo in casa, – riprese Menico ansante. – Gli ho visti io: m'hanno voluto ammazzare: l'ha detto il padre Cristoforo: e anche voi, Renzo, ha detto che veniate subito: e poi gli ho visti io: provvidenza che vi trovo qui tutti! vi dirò poi, quando saremo fuori.
Renzo, ch'era il più in sè di tutti, pensò che, di qua o di là, conveniva andar subito, prima che la gente accorresse; e che la più sicura era di far ciò che Menico consigliava, anzi comandava, con la forza d'uno spaventato. Per istrada poi, e fuor del pericolo, si potrebbe domandare al ragazzo una spiegazione più chiara. – Cammina avanti, – gli disse. – Andiam con lui, – disse alle donne. Voltarono, s'incamminarono in fretta verso la chiesa, attraversaron la piazza, dove per grazia del cielo, non c'era ancora anima vivente; entrarono in una stradetta che era tra la chiesa e la casa di don Abbondio; al primo buco che videro in una siepe, dentro, e via per i campi.
Non s'eran forse allontanati un cinquanta passi, quando la gente cominciò ad accorrere sulla piazza, e ingrossava ogni momento. Si guardavano in viso gli uni con gli altri: ognuno aveva una domanda da fare, nessuno una risposta da dare. I primi arrivati corsero alla porta della chiesa: era serrata. Corsero al campanile di fuori; e uno di quelli, messa la bocca a un finestrino, una specie di feritoia, cacciò dentro un: – che diavolo c'è? – Quando Ambrogio sentì una voce conosciuta, lasciò andar la corda; e assicurato dal ronzìo, ch'era accorso molto popolo, rispose: – vengo ad aprire –. Si mise in fretta l'arnese che aveva portato sotto il braccio, venne, dalla parte di dentro, alla porta della chiesa, e l'aprì.
– Cos'è tutto questo fracasso? – Cos'è? – Dov'è? – Chi è?
– Come, chi è? – disse Ambrogio, tenendo con una mano un battente della porta, e, con l'altra, il lembo di quel tale arnese, che s'era messo così in fretta: – come! non lo sapete? gente in casa del signor curato. Animo, figliuoli: aiuto –. Si voltan tutti a quella casa, vi s'avvicinano in folla, guardano in su, stanno in orecchi: tutto quieto. Altri corrono dalla parte dove c'era l'uscio: è chiuso, e non par che sia stato toccato. Guardano in su anche loro: non c'è una finestra aperta: non si sente uno zitto.
– Chi è là dentro? – Ohe, ohe! – Signor curato! – Signor curato!
Don Abbondio, il quale, appena accortosi della fuga degl'invasori, s'era ritirato dalla finestra, e l'aveva richiusa, e che in questo momento stava a bisticciar sottovoce con Perpetua, che l'aveva lasciato solo in quell'imbroglio, dovette, quando si sentì chiamare a voce di popolo, venir di nuovo alla finestra; e visto quel gran soccorso, si pentì d'averlo chiesto.
– Cos'è stato? – Che le hanno fatto? – Chi sono costoro? – Dove sono? – gli veniva gridato da cinquanta voci a un tratto.
– Non c'è più nessuno: vi ringrazio: tornate pure a casa.
– Ma chi è stato? – Dove sono andati? – Che è accaduto?
– Cattiva gente, gente che gira di notte; ma sono fuggiti: tornate a casa; non c'è più niente: un'altra volta, figliuoli: vi ringrazio del vostro buon cuore –. E, detto questo, si ritirò, e chiuse la finestra. Qui alcuni cominciarono a brontolare, altri a canzonare, altri a sagrare; altri si stringevan nelle spalle, e se n'andavano: quando arriva uno tutto trafelato, che stentava a formar le parole. Stava costui di casa quasi dirimpetto alle nostre donne, ed essendosi, al rumore, affacciato alla finestra, aveva veduto nel cortiletto quello scompiglio de' bravi, quando il Griso s'affannava a raccoglierli. Quand'ebbe ripreso fiato, gridò: – che fate qui, figliuoli? non è qui il diavolo; è giù in fondo alla strada, alla casa d'Agnese Mondella: gente armata; son dentro; par che vogliano ammazzare un pellegrino; chi sa che diavolo c'è!
– Che? – Che? – Che? – E comincia una consulta tumultuosa. – Bisogna andare. – Bisogna vedere. – Quanti sono? – Quanti siamo? – Chi sono? – Il console! il console!
– Son qui, – risponde il console, di mezzo alla folla: – son qui; ma bisogna aiutarmi, bisogna ubbidire. Presto: dov'è il sagrestano? Alla campana, alla campana. Presto: uno che corra a Lecco a cercar soccorso: venite qui tutti....
Chi accorre, chi sguizza tra uomo e uomo, e se la batte; il tumulto era grande, quando arriva un altro, che gli aveva veduti partire in fretta, e grida: – correte, figliuoli: ladri, o banditi che scappano con un pellegrino: son già fuori del paese: addosso! addosso! – A quest'avviso, senza aspettar gli ordini del capitano, si movono in massa, e giù alla rinfusa per la strada; di mano in mano che l'esercito s'avanza, qualcheduno di quei della vanguardia rallenta il passo, si lascia sopravanzare, e si ficca nel corpo della battaglia: gli ultimi spingono innanzi: lo sciame confuso giunge finalmente al luogo indicato. Le tracce dell'invasione eran fresche e manifeste: l'uscio spalancato, la serratura sconficcata; ma gl'invasori erano spariti. S'entra nel cortile; si va all'uscio del terreno: aperto e sconficcato anche quello: si chiama: – Agnese! Lucia! Il pellegrino! Dov'è il pellegrino? L'avrà sognato Stefano, il pellegrino. – No, no: l'ha visto anche Carlandrea. Ohe, pellegrino! – Agnese! Lucia! – Nessuno risponde. – Le hanno portate via! Le hanno portate via! – Ci fu allora di quelli che, alzando la voce, proposero d'inseguire i rapitori: che era un'infamità; e sarebbe una vergogna per il paese, se ogni birbone potesse a man salva venire a portar via le donne, come il nibbio i pulcini da un'aia deserta. Nuova consulta e più tumultuosa: ma uno (e non si seppe mai bene chi fosse stato) gettò nella brigata una voce, che Agnese e Lucia s'eran messe in salvo in una casa. La voce corse rapidamente, ottenne credenza; non si parlò più di dar la caccia ai fuggitivi; e la brigata si sparpagliò, andando ognuno a casa sua. Era un bisbiglio, uno strepito, un picchiare e un aprir d'usci, un apparire e uno sparir di lucerne, un interrogare di donne dalle finestre, un rispondere dalla strada. Tornata questa deserta e silenziosa, i discorsi continuaron nelle case, e moriron negli sbadigli, per ricominciar poi la mattina. Fatti però, non ce ne fu altri; se non che, quella medesima mattina, il console, stando nel suo campo, col mento in una mano, e il gomito appoggiato sul manico della vanga mezza ficcata nel terreno, e con un piede sul vangile; stando, dico, a speculare tra sè sui misteri della notte passata, e sulla ragion composta di ciò che gli toccasse a fare, e di ciò che gli convenisse fare, vide venirsi incontro due uomini d'assai gagliarda presenza, chiomati come due re de' Franchi della prima razza, e somigliantissimi nel resto a que' due che cinque giorni prima avevano affrontato don Abbondio, se pur non eran que' medesimi. Costoro, con un fare ancor men cerimonioso, intimarono al console che guardasse bene di non far deposizione al podestà dell'accaduto, di non rispondere il vero, caso che ne venisse interrogato, di non ciarlare, di non fomentar le ciarle de' villani, per quanto aveva cara la speranza di morir di malattia.
I nostri fuggiaschi camminarono un pezzo di buon trotto, in silenzio, voltandosi, ora l'uno ora l'altro, a guardare se nessuno gl'inseguiva, tutti in affanno per la fatica della fuga, per il batticuore e per la sospensione in cui erano stati, per il dolore della cattiva riuscita, per l'apprensione confusa del nuovo oscuro pericolo. E ancor più in affanno li teneva l'incalzare continuo di que' rintocchi, i quali, quanto, per l'allontanarsi, venivan più fiochi e ottusi, tanto pareva che prendessero un non so che di più lugubre e sinistro. Finalmente cessarono. I fuggiaschi allora, trovandosi in un campo disabitato, e non sentendo un alito all'intorno, rallentarono il passo; e fu la prima Agnese che, ripreso fiato, ruppe il silenzio, domandando a Renzo com'era andata, domandando a Menico cosa fosse quel diavolo in casa. Renzo raccontò brevemente la sua trista storia; e tutt'e tre si voltarono al fanciullo, il quale riferì più espressamente l'avviso del padre, e raccontò quello ch'egli stesso aveva veduto e rischiato, e che pur troppo confermava l'avviso. Gli ascoltatori compresero più di quel che Menico avesse saputo dire: a quella scoperta, si sentiron rabbrividire; si fermaron tutt'e tre a un tratto, si guardarono in viso l'un con l'altro, spaventati; e subito, con un movimento unanime, tutt'e tre posero una mano, chi sul capo, chi sulle spalle del ragazzo, come per accarezzarlo, per ringraziarlo tacitamente che fosse stato per loro un angelo tutelare, per dimostrargli la compassione che sentivano dell'angoscia da lui sofferta, e del pericolo corso per la loro salvezza; 

e quasi per chiedergliene scusa. – Ora torna a casa, perchè i tuoi non abbiano a star più in pena per te, – gli disse Agnese; e rammentandosi delle due parpagliole promesse, se ne levò quattro di tasca, e gliele diede, aggiungendo: – basta; prega il Signore che ci rivediamo presto: e allora.... – Renzo gli diede una berlinga nuova, e gli raccomandò molto di non dir nulla della commissione avuta dal frate; Lucia l'accarezzò di nuovo, lo salutò con voce accorata; il ragazzo li salutò tutti, intenerito; e tornò indietro. Quelli ripresero la loro strada, tutti pensierosi; le donne innanzi, e Renzo dietro, come per guardia. Lucia stava stretta al braccio della madre, e scansava dolcemente, e con destrezza, l'aiuto che il giovine le offriva ne' passi malagevoli di quel viaggio fuor di strada; vergognosa in sè, anche in un tale turbamento, d'esser già stata tanto sola con lui, e tanto famigliarmente, quando s'aspettava di divenir sua moglie, tra pochi momenti. Ora, svanito così dolorosamente quel sogno, si pentiva d'essere andata troppo avanti, e, tra tante cagioni di tremare, tremava anche per quel pudore che non nasce dalla trista scienza del male, per quel pudore che ignora se stesso, somigliante alla paura del fanciullo, che trema nelle tenebre, senza saper di che.
– E la casa? – disse a un tratto Agnese. Ma, per quanto la domanda fosse importante, nessuno rispose, perchè nessuno poteva darle una risposta soddisfacente. Continuarono in silenzio la loro strada, e poco dopo, sboccarono finalmente sulla piazzetta davanti alla chiesa del convento.
Renzo s'affacciò alla porta, e la sospinse bel bello. La porta di fatto s'aprì; e la luna, entrando per lo spiraglio, illuminò la faccia pallida, e la barba d'argento del padre Cristoforo, che stava quivi ritto in aspettativa. Visto che non ci mancava nessuno, – Dio sia benedetto! – disse, e fece lor cenno ch'entrassero. Accanto a lui, stava un altro cappuccino; ed era il laico sagrestano, ch'egli, con preghiere e con ragioni, aveva persuaso a vegliar con lui, a lasciar socchiusa la porta, e a starci in sentinella, per accogliere que' poveri minacciati: e non si richiedeva meno dell'autorità del padre, della sua fama di santo, per ottener dal laico una condiscendenza incomoda, pericolosa e irregolare. Entrati che furono, il padre Cristoforo riaccostò la porta adagio adagio. Allora il sagrestano non potè più reggere, e, chiamato il padre da una parte, gli andava susurrando all'orecchio: – ma padre, padre! di notte.... in chiesa.... con donne.... chiudere.... la regola.... ma padre! – E tentennava la testa. Mentre diceva stentatamente quelle parole, "vedete un poco!" pensava il padre Cristoforo, "se fosse un masnadiero inseguito, fra Fazio non gli farebbe una difficoltà al mondo; e una povera innocente, che scappa dagli artigli del lupo...." – Omnia munda mundis, – disse poi, voltandosi tutt'a un tratto a fra Fazio, e dimenticando che questo non intendeva il latino. Ma una tale dimenticanza fu appunto quella che fece l'effetto. Se il padre si fosse messo a questionare con ragioni, a fra Fazio non sarebber mancate altre ragioni da opporre; e sa il cielo quando e come la cosa sarebbe finita. Ma, al sentir quelle parole gravide d'un senso misterioso, e proferite così risolutamente, gli parve che in quelle dovesse contenersi la soluzione di tutti i suoi dubbi. S'acquietò, e disse: – basta! lei ne sa più di me.
– Fidatevi pure, – rispose il padre Cristoforo; e, all'incerto chiarore della lampada che ardeva davanti all'altare, s'accostò ai ricoverati, i quali stavano sospesi aspettando, e disse loro: – figliuoli! ringraziate il Signore, che v'ha scampati da un gran pericolo. Forse in questo momento....! – E qui si mise a spiegare ciò che aveva fatto accennare dal piccol messo: giacchè non sospettava ch'essi ne sapesser più di lui, e supponeva che Menico gli avesse trovati tranquilli in casa, prima che arrivassero i malandrini. Nessuno lo disingannò, nemmeno Lucia, la quale però sentiva un rimorso segreto d'una tale dissimulazione, con un tal uomo; ma era la notte degl'imbrogli e de' sotterfugi.
– Dopo di ciò, – continuò egli, – vedete bene, figliuoli, che ora questo paese non è sicuro per voi. È il vostro; ci siete nati; non avete fatto male a nessuno; ma Dio vuol così. È una prova, figliuoli: sopportatela con pazienza, con fiducia, senza odio, e siate sicuri che verrà un tempo in cui vi troverete contenti di ciò che ora accade. Io ho pensato a trovarvi un rifugio, per questi primi momenti. Presto, io spero, potrete ritornar sicuri a casa vostra; a ogni modo, Dio vi provvederà, per il vostro meglio; e io certo mi studierò di non mancare alla grazia che mi fa, scegliendomi per suo ministro, nel servizio di voi suoi poveri cari tribolati. Voi, – continuò volgendosi alle due donne, – potrete fermarvi a ***. Là sarete abbastanza fuori d'ogni pericolo, e, nello stesso tempo, non troppo lontane da casa vostra. Cercate del nostro convento, fate chiamare il padre guardiano, dategli questa lettera: sarà per voi un altro fra Cristoforo. E anche tu, il mio Renzo, anche tu devi metterti, per ora, in salvo dalla rabbia degli altri, e dalla tua. Porta questa lettera al padre Bonaventura da Lodi, nel nostro convento di Porta Orientale in Milano. Egli ti farà da padre, ti guiderà, ti troverà del lavoro, per fin che tu non possa tornare a viver qui tranquillamente. Andate alla riva del lago, vicino allo sbocco del Bione –. È un torrente a pochi passi da Pescarenico. – Lì vedrete un battello fermo; direte: barca; vi sarà domandato per chi; risponderete: san Francesco. La barca vi riceverà, vi trasporterà all'altra riva, dove troverete un baroccio che vi condurrà addirittura fino a ***.
Chi domandasse come fra Cristoforo avesse così subito a sua disposizione que' mezzi di trasporto, per acqua e per terra, farebbe vedere di non conoscere qual fosse il potere d'un cappuccino tenuto in concetto di santo.
Restava da pensare alla custodia delle case. Il padre ne ricevette le chiavi, incaricandosi di consegnarle a quelli che Renzo e Agnese gl'indicarono. Quest'ultima, levandosi di tasca la sua, mise un gran sospiro, pensando che, in quel momento, la casa era aperta, che c'era stato il diavolo, e chi sa cosa ci rimaneva da custodire!
– Prima che partiate, – disse il padre, – preghiamo tutti insieme il Signore, perchè sia con voi, in codesto viaggio, e sempre; e sopra tutto vi dia forza, vi dia amore di volere ciò ch'Egli ha voluto –. Così dicendo s'inginocchiò nel mezzo della chiesa; e tutti fecer lo stesso. Dopo ch'ebbero pregato, alcuni momenti, in silenzio, il padre, con voce sommessa, ma distinta, articolò queste parole: – noi vi preghiamo ancora per quel poveretto che ci ha condotti a questo passo. Noi saremmo indegni della vostra misericordia, se non ve la chiedessimo di cuore per lui; ne ha tanto bisogno! Noi, nella nostra tribolazione, abbiamo questo conforto, che siamo nella strada dove ci avete messi Voi: possiamo offrirvi i nostri guai; e diventano un guadagno. Ma lui!.... è vostro nemico. Oh disgraziato! compete con Voi! Abbiate pietà di lui, o Signore, toccategli il cuore, rendetelo vostro amico, concedetegli tutti i beni che noi possiamo desiderare a noi stessi.
Alzatosi poi, come in fretta, disse: – via, figliuoli, non c'è tempo da perdere: Dio vi guardi, il suo angelo v'accompagni: andate –. E mentre s'avviavano, con quella commozione che non trova parole, e che si manifesta senza di esse, il padre soggiunse, con voce alterata: – il cuor mi dice che ci rivedremo presto.
Certo, il cuore, chi gli dà retta, ha sempre qualche cosa da dire su quello che sarà. Ma che sa il cuore? Appena un poco di quello che è già accaduto.
Senza aspettar risposta, fra Cristoforo, andò verso la sagrestia; i viaggiatori usciron di chiesa; e fra Fazio chiuse la porta, dando loro un addio, con la voce alterata anche lui. Essi s'avviarono zitti zitti alla riva ch'era stata loro indicata; videro il battello pronto, e data e barattata la parola, c'entrarono. Il barcaiolo, puntando un remo alla proda, se ne staccò; afferrato poi l'altro remo, e vogando a due braccia, prese il largo, verso la spiaggia opposta. Non tirava un alito di vento; il lago giaceva liscio e piano, e sarebbe parso immobile, se non fosse stato il tremolare e l'ondeggiar leggiero della luna, che vi si specchiava da mezzo il cielo. S'udiva soltanto il fiotto morto e lento frangersi sulle ghiaie del lido, il gorgoglìo più lontano dell'acqua rotta tra le pile del ponte, e il tonfo misurato di que' due remi, che tagliavano la superficie azzurra del lago, uscivano a un colpo grondanti, e si rituffavano. L'onda segata dalla barca, riunendosi dietro la poppa, segnava una striscia increspata, che s'andava allontanando dal lido. I passeggieri silenziosi, con la testa voltata indietro, guardavano i monti, e il paese rischiarato dalla luna, e variato qua e là di grand'ombre. Si distinguevano i villaggi, le case, le capanne: il palazzotto di don Rodrigo, con la sua torre piatta, elevato sopra le casucce ammucchiate alla falda del promontorio, pareva un feroce che, ritto nelle tenebre, in mezzo a una compagnia d'addormentati, vegliasse, meditando un delitto. Lucia lo vide, e rabbrividì; scese con l'occhio giù giù per la china, fino al suo paesello, guardò fisso all'estremità, scoprì la sua casetta, scoprì la chioma folta del fico che sopravanzava il muro del cortile, scoprì la finestra della sua camera; e, seduta, com'era, nel fondo della barca, posò il braccio sulla sponda, posò sul braccio la fronte, come per dormire, e pianse segretamente.
Addio, monti sorgenti dall'acque, ed elevati al cielo; cime inuguali, note a chi è cresciuto tra voi, e impresse nella sua mente, non meno che lo sia l'aspetto de' suoi più familiari; torrenti, de' quali distingue lo scroscio, come il suono delle voci domestiche; ville sparse e biancheggianti sul pendìo, come branchi di pecore pascenti; addio! Quanto è tristo il passo di chi, cresciuto tra voi, se ne allontana! Alla fantasia di quello stesso che se ne parte volontariamente, tratto dalla speranza di fare altrove fortuna, si disabbelliscono, in quel momento, i sogni della ricchezza; egli si maraviglia d'essersi potuto risolvere, e tornerebbe allora indietro, se non pensasse che, un giorno, tornerà dovizioso. Quanto più si avanza nel piano, il suo occhio si ritira, disgustato e stanco, da quell'ampiezza uniforme; l'aria gli par gravosa e morta; s'inoltra mesto e disattento nelle città tumultuose; le case aggiunte a case, le strade che sboccano nelle strade, pare che gli levino il respiro; e davanti agli edifizi ammirati dallo straniero, pensa, con desiderio inquieto, al campicello del suo paese, alla casuccia a cui ha già messo gli occhi addosso, da gran tempo, e che comprerà, tornando ricco a' suoi monti.
Ma chi non aveva mai spinto al di là di quelli neppure un desiderio fuggitivo, chi aveva composti in essi tutti i disegni dell'avvenire, e n'è sbalzato lontano, da una forza perversa! Chi, staccato a un tempo dalle più care abitudini, e disturbato nelle più care speranze, lascia que' monti, per avviarsi in traccia di sconosciuti che non ha mai desiderato di conoscere, e non può con l'immaginazione arrivare a un momento stabilito per il ritorno! Addio, casa natìa, dove, sedendo, con un pensiero occulto, s'imparò a distinguere dal rumore de' passi comuni il rumore d'un passo aspettato con un misterioso timore. Addio, casa ancora straniera, casa sogguardata tante volte alla sfuggita, passando, e non senza rossore; nella quale la mente si figurava un soggiorno tranquillo e perpetuo di sposa. Addio, chiesa, dove l'animo tornò tante volte sereno, cantando le lodi del Signore; dov'era promesso, preparato un rito; dove il sospiro segreto del cuore doveva essere solennemente benedetto, e l'amore venir comandato, e chiamarsi santo; addio! Chi dava a voi tanta giocondità è per tutto; e non turba mai la gioia de' suoi figli, se non per prepararne loro una più certa e più grande.
Di tal genere, se non tali appunto, erano i pensieri di Lucia, e poco diversi i pensieri degli altri due pellegrini, mentre la barca gli andava avvicinando alla riva destra dell'Adda.

CAPITOLO IX
L'urtar che fece la barca contro la proda, scosse Lucia, la quale, dopo aver asciugate in segreto le lacrime, alzò la testa, come se si svegliasse. Renzo uscì il primo, e diede la mano ad Agnese, la quale, uscita pure, la diede alla figlia; e tutt'e tre resero tristamente grazie al barcaiolo. – Di che cosa? – rispose quello: – siam quaggiù per aiutarci l'uno con l'altro, – e ritirò la mano, quasi con ribrezzo, come se gli fosse proposto di rubare, allorchè Renzo cercò di farvi sdrucciolare una parte de' quattrinelli che si trovava indosso, e che aveva presi quella sera, con intenzione di regalar generosamente don Abbondio, quando questo l'avesse, suo malgrado, servito. Il baroccio era lì pronto; il conduttore salutò i tre aspettati, li fece salire, diede una voce alla bestia, una frustata, e via.
Il nostro autore non descrive quel viaggio notturno, tace il nome del paese dove fra Cristoforo aveva indirizzate le due donne; anzi protesta espressamente di non lo voler dire. Dal progresso della storia si rileva poi la cagione di queste reticenze. Le avventure di Lucia in quel soggiorno, si trovano avviluppate in un intrigo tenebroso di persona appartenente a una famiglia, come pare, molto potente, al tempo che l'autore scriveva. Per render ragione della strana condotta di quella persona, nel caso particolare, egli ha poi anche dovuto raccontarne in succinto la vita antecedente; e la famiglia ci fa quella figura che vedrà chi vorrà leggere. Ma ciò che la circospezione del pover'uomo ci ha voluto sottrarre, le nostre diligenze ce l'hanno fatto trovare in altra parte. Uno storico milanese1 che ha avuto a far menzione di quella persona medesima, non nomina, è vero, nè lei, nè il paese; ma di questo dice ch'era un borgo antico e nobile, a cui di città non mancava altro che il nome; dice altrove, che ci passa il Lambro; altrove, che c'è un arciprete. Dal riscontro di questi dati noi deduciamo che fosse Monza senz'altro. Nel vasto tesoro dell'induzioni erudite, ce ne potrà ben essere delle più fine, ma delle più sicure, non crederei. Potremmo anche, sopra congetture molto fondate, dire il nome della famiglia; ma, sebbene sia estinta da un pezzo, ci par meglio lasciarlo nella penna, per non metterci a rischio di far torto neppure ai morti, e per lasciare ai dotti qualche soggetto di ricerca.
I nostri viaggiatori arrivaron dunque a Monza, poco dopo il levar del sole: il conduttore entrò in un'osteria, e lì, come pratico del luogo, e conoscente del padrone, fece assegnar loro una stanza, e ve gli accompagnò. Tra i ringraziamenti, Renzo tentò pure di fargli ricevere qualche danaro; ma quello, al pari del barcaiolo, aveva in mira un'altra ricompensa, più lontana, ma più abbondante: ritirò le mani, anche lui, e, come fuggendo, corse a governare la sua bestia.
Dopo una sera quale l'abbiamo descritta, e una notte quale ognuno può immaginarsela, passata in compagnia di que' pensieri, col sospetto incessante di qualche incontro spiacevole, al soffio di una brezzolina più che autunnale, e tra le continue scosse della disagiata vettura, che ridestavano sgarbatamente chi di loro cominciasse appena a velar l'occhio, non parve vero a tutt'e tre di sedersi sur una panca che stava ferma, in una stanza, qualunque fosse. Fecero colazione, come permetteva la penuria de' tempi, e i mezzi scarsi in proporzione de' contingenti bisogni d'un avvenire incerto, e il poco appetito. A tutt'e tre passò per la mente il banchetto che, due giorni prima, s'aspettavan di fare; e ciascuno mise un gran sospiro. Renzo avrebbe voluto fermarsi lì, almeno tutto quel giorno, veder le donne allogate, render loro i primi servizi; ma il padre aveva raccomandato a queste di mandarlo subito per la sua strada. Addussero quindi esse e quegli ordini, e cento altre ragioni; che la gente ciarlerebbe, che la separazione più ritardata sarebbe più dolorosa, ch'egli potrebbe venir presto a dar nuove e a sentirne; tanto che si risolvette di partire. Si concertaron, come poterono, sulla maniera di rivedersi, più presto che fosse possibile. Lucia non nascose le lacrime; Renzo trattenne a stento le sue, e, stringendo forte forte la mano a Agnese, disse con voce soffogata: – a rivederci, – e partì.
Le donne si sarebber trovate ben impicciate, se non fosse stato quel buon barocciaio, che aveva ordine di guidarle al convento de' cappuccini, e di dar loro ogn'altro aiuto che potesse bisognare. S'avviaron dunque con lui a quel convento; il quale, come ognun sa, era pochi passi distante da Monza. Arrivati alla porta, il conduttore tirò il campanello, fece chiamare il padre guardiano; questo venne subito, e ricevette la lettera, sulla soglia.
– Oh! fra Cristoforo! – disse, riconoscendo il carattere. Il tono della voce e i movimenti del volto indicavano manifestamente che proferiva il nome d'un grand'amico. Convien poi dire che il nostro buon Cristoforo avesse, in quella lettera, raccomandate le donne con molto calore, e riferito il loro caso con molto sentimento, perchè il guardiano, faceva, di tanto in tanto, atti di sorpresa e d'indegnazione; e, alzando gli occhi dal foglio, li fissava sulle donne con una certa espressione di pietà e d'interesse. Finito ch'ebbe di leggere, stette lì alquanto a pensare; poi disse: – non c'è che la signora: se la signora vuol prendersi quest'impegno....
Tirata quindi Agnese in disparte, sulla piazza davanti al convento, le fece alcune interrogazioni, alle quali essa soddisfece; e, tornato verso Lucia, disse a tutt'e due: – donne mie, io tenterò; e spero di potervi trovare un ricovero più che sicuro, più che onorato, fin che Dio non v'abbia provvedute in miglior maniera. Volete venir con me?
Le donne accennarono rispettosamente di sì; e il frate riprese: – bene; io vi conduco subito al monastero della signora. State però discoste da me alcuni passi, perchè la gente si diletta di dir male; e Dio sa quante belle chiacchiere si farebbero, se si vedesse il padre guardiano per la strada, con una bella giovine.... con donne voglio dire.
Così dicendo, andò avanti. Lucia arrossì; il barocciaio sorrise, guardando Agnese, la quale non potè tenersi di non fare altrettanto; e tutt'e tre si mossero, quando il frate si fu avviato; e gli andaron dietro, dieci passi discosto. Le donne allora domandarono al barocciaio, ciò che non avevano osato al padre guardiano, chi fosse la signora.
– La signora, – rispose quello, – è una monaca; ma non è una monaca come l'altre. Non è che sia la badessa, nè la priora; che anzi, a quel che dicono, è una delle più giovani: ma è della costola d'Adamo; e i suoi del tempo antico erano gente grande, venuta di Spagna, dove son quelli che comandano; e per questo la chiamano la signora, per dire ch'è una gran signora; e tutto il paese la chiama con quel nome, perchè dicono che in quel monastero non hanno avuto mai una persona simile; e i suoi d'adesso, laggiù a Milano, contan molto, e son di quelli che hanno sempre ragione, e in Monza anche di più, perchè suo padre, quantunque non ci stia, è il primo del paese; onde anche lei può far alto e basso nel monastero; e anche la gente di fuori le porta un gran rispetto; e quando prende un impegno, le riesce anche di spuntarlo; e perciò, se quel buon religioso lì, ottiene di mettervi nelle sue mani, e che lei v'accetti, vi posso dire che sarete sicure come sull'altare.
Quando fu vicino alla porta del borgo, fiancheggiata allora da un antico torracchione mezzo rovinato, e da un pezzo di castellaccio, diroccato anch'esso, che forse dieci de' miei lettori possono ancor rammentarsi d'aver veduto in piedi, il guardiano si fermò, e si voltò a guardar se gli altri venivano; quindi entrò, e s'avviò al monastero, dove arrivato, si fermò di nuovo sulla soglia, aspettando
la piccola brigata. Pregò il barocciaio che, tra un par d'ore, tornasse da lui, a prender la risposta: questo lo promise, e si licenziò dalle donne, che lo caricaron di ringraziamenti, e di commissioni per il padre Cristoforo. Il guardiano fece entrare la madre e la figlia nel primo cortile del monastero, le introdusse nelle camere della fattoressa; e andò solo a chieder la grazia. Dopo qualche tempo, ricomparve giulivo, a dir loro che venissero avanti con lui; ed era ora, perchè la figlia e la madre non sapevan più come fare a distrigarsi dall'interrogazioni pressanti della fattoressa. Attraversando un secondo cortile, diede qualche avvertimento alle donne, sul modo di portarsi con la signora. – È ben disposta per voi altre, – disse, – e vi può far del bene quanto vuole. Siate umili e rispettose, rispondete con sincerità alle domande che le piacerà di farvi, e quando non siete interrogate, lasciate fare a me –. Entrarono in una stanza terrena, dalla quale si passava nel parlatorio: prima di mettervi il piede, il guardiano, accennando l'uscio, disse sottovoce alle donne: – è qui, – come per rammentar loro tutti quegli avvertimenti. Lucia, che non aveva mai visto un monastero, quando fu nel parlatorio, guardò in giro dove fosse la signora a cui fare il suo inchino, e, non iscorgendo persona, stava come incantata; quando, visto il padre e Agnese andar verso un angolo, guardò da quella parte, e vide una finestra d'una forma singolare, con due grosse e fitte grate di ferro, distanti l'una dall'altra un palmo; e dietro quelle una monaca ritta. Il suo aspetto, che poteva dimostrar venticinque anni, faceva a prima vista un'impressione di bellezza, ma d'una bellezza sbattuta, sfiorita e, direi quasi, scomposta. Un velo nero, sospeso e stirato orizzontalmente sulla testa, cadeva dalle due parti, discosto alquanto dal viso; sotto il velo, una bianchissima benda di lino cingeva, fino al mezzo, una fronte di diversa, ma non d'inferiore bianchezza; un'altra benda a pieghe circondava il viso, e terminava sotto il mento in un soggolo, che si stendeva alquanto sul petto, a coprire lo scollo d'un nero saio. Ma quella fronte si raggrinzava spesso, come per una contrazione dolorosa; e allora due sopraccigli neri si ravvicinavano, con un rapido movimento. Due occhi, neri neri anch'essi, si fissavano talora in viso alle persone, con un'investigazione superba; talora si chinavano in fretta, come per cercare un nascondiglio; in certi momenti, un attento osservatore avrebbe argomentato che chiedessero affetto, corrispondenza, pietà; altre volte avrebbe creduto coglierci la rivelazione istantanea d'un odio inveterato e compresso, un non so che di minaccioso e di feroce: quando restavano immobili e fissi senza attenzione, chi ci avrebbe immaginata una svogliatezza orgogliosa, chi avrebbe potuto sospettarci il travaglio d'un pensiero nascosto, d'una preoccupazione familiare all'animo, e più forte su quello che gli oggetti circostanti. Le gote pallidissime scendevano con un contorno delicato e grazioso, ma alterato e reso mancante da una lenta estenuazione. Le labbra, quantunque appena tinte d'un roseo sbiadito, pure, spiccavano in quel pallore: i loro moti erano, come quelli degli occhi, subitanei, vivi, pieni d'espressione e di mistero. La grandezza ben formata della persona scompariva in un certo abbandono del portamento, o compariva sfigurata in certe mosse repentine, irregolari e troppo risolute per una donna, non che per una monaca. Nel vestire stesso c'era qua e là qualcosa di studiato o di negletto, che annunziava una monaca singolare: la vita era attillata con una certa cura secolaresca, e dalla benda usciva sur una tempia una ciocchettina di neri capelli; cosa che dimostrava o dimenticanza o disprezzo della regola che prescriveva di tenerli sempre corti, da quando erano stati tagliati, nella cerimonia solenne del vestimento.

Queste cose non facevano specie alle due donne, non esercitate a distinguer monaca da monaca: e il padre guardiano, che non vedeva la signora per la prima volta, era già avvezzo, come tant'altri, a quel non so che di strano, che appariva nella sua persona, come nelle sue maniere.
Era essa, in quel momento, come abbiam detto, ritta vicino alla grata, con una mano appoggiata languidamente a quella, e le bianchissime dita intrecciate ne' vòti; e guardava fisso Lucia, che veniva avanti esitando. – Reverenda madre, e signora illustrissima, – disse il guardiano, a capo basso, e con la mano al petto: – questa è quella povera giovine, per la quale m'ha fatto sperare la sua valida protezione; e questa è la madre.
Le due presentate facevano grand'inchini: la signora accennò loro con la mano, che bastava, e disse, voltandosi, al padre: – è una fortuna per me il poter fare un piacere a' nostri buoni amici i padri cappuccini. Ma, – continuò; – mi dica un po' più particolarmente il caso di questa giovine, per veder meglio cosa si possa fare per lei.
Lucia diventò rossa, e abbassò la testa.
– Deve sapere, reverenda madre.... – incominciava Agnese; ma il guardiano le troncò, con un'occhiata, le parole in bocca, e rispose: – questa giovine, signora illustrissima, mi vien raccomandata, come le ho detto, da un mio confratello. Essa ha dovuto partir di nascosto dal suo paese, per sottrarsi a de' gravi pericoli; e ha bisogno, per qualche tempo, d'un asilo nel quale possa vivere sconosciuta, e dove nessuno ardisca venire a disturbarla, quand'anche....
– Quali pericoli? – interruppe la signora. – Di grazia, padre guardiano, non mi dica la cosa così in enimma. Lei sa che noi altre monache, ci piace di sentir le storie per minuto.
– Sono pericoli, – rispose il guardiano, – che all'orecchie purissime della reverenda madre devon essere appena leggermente accennati....
– Oh certamente, – disse in fretta la signora, arrossendo alquanto. Era verecondia? Chi avesse osservata una rapida espressione di dispetto che accompagnava quel rossore, avrebbe potuto dubitarne; e tanto più se l'avesse paragonato con quello che di tanto in tanto si spandeva sulle gote di Lucia.
– Basterà dire, – riprese il guardiano, – che un cavalier prepotente.... non tutti i grandi del mondo si servono dei doni di Dio, a gloria sua, e in vantaggio del prossimo, come vossignoria illustrissima: un cavalier prepotente, dopo aver perseguitata qualche tempo questa creatura con indegne lusinghe, vedendo ch'erano inutili, ebbe cuore di perseguitarla apertamente con la forza, di modo che la poveretta è stata ridotta a fuggir da casa sua.
– Accostatevi, quella giovine, – disse la signora a Lucia, facendole cenno col dito. – So che il padre guardiano è la bocca della verità; ma nessuno può esser meglio informato di voi, in quest'affare. Tocca a voi a dirci se questo cavaliere era un persecutore odioso –. In quanto all'accostarsi, Lucia ubbidì subito; ma rispondere era un'altra faccenda. Una domanda su quella materia, quand'anche le fosse stata fatta da una persona sua pari, l'avrebbe imbrogliata non poco: proferita da quella signora, e con una cert'aria di dubbio maligno, le levò ogni coraggio a rispondere. – Signora.... madre.... reverenda.... – balbettò, e non dava segno d'aver altro a dire. Qui Agnese, come quella che, dopo di lei, era certamente la meglio informata, si credè autorizzata a venirle in aiuto. – Illustrissima signora, – disse, – io posso far testimonianza che questa mia figlia aveva in odio quel cavaliere, come il diavolo l'acqua santa: voglio dire, il diavolo era lui; ma mi perdonerà se parlo male, perchè noi siam gente alla buona. Il fatto sta che questa povera ragazza era promessa a un giovine nostro pari, timorato di Dio, e ben avviato; e se il signor curato fosse stato un po' più un uomo di quelli che m'intendo io.... so che parlo d'un religioso, ma il padre Cristoforo, amico qui del padre guardiano, è religioso al par di lui, e quello è un uomo pieno di carità, e, se fosse qui, potrebbe attestare....
– Siete ben pronta a parlare senz'essere interrogata, – interruppe la signora, con un atto altero e iracondo, che la fece quasi parer brutta. – State zitta voi: già lo so che i parenti hanno sempre una risposta da dare in nome de' loro figliuoli!
Agnese mortificata diede a Lucia una occhiata che voleva dire: vedi quel che mi tocca, per esser tu tanto impicciata. Anche il guardiano accennava alla giovine, dandole d'occhio e tentennando il capo, che quello era il momento di sgranchirsi, e di non lasciare in secco la povera mamma.
– Reverenda signora, – disse Lucia, – quanto le ha detto mia madre è la pura verità. Il giovine che mi discorreva, – e qui diventò rossa rossa, – lo prendevo io di mia volontà. Mi scusi se parlo da sfacciata, ma è per non lasciar pensar male di mia madre. E in quanto a quel signore (Dio gli perdoni!) vorrei piuttosto morire, che cader nelle sue mani. E se lei fa questa carità di metterci al sicuro, giacchè siam ridotte a far questa faccia di chieder ricovero, e ad incomodare le persone dabbene; ma sia fatta la volontà di Dio; sia certa, signora, che nessuno potrà pregare per lei più di cuore che noi povere donne.
– A voi credo, – disse la signora con voce raddolcita. – Ma avrò piacere di sentirvi da solo a solo. Non che abbia bisogno d'altri schiarimenti, nè d'altri motivi, per servire alle premure del padre guardiano, – aggiunse subito, rivolgendosi a lui, con una compitezza studiata. – Anzi, – continuò, – ci ho già pensato; ed ecco ciò che mi pare di poter far di meglio, per ora. La fattoressa del monastero ha maritata, pochi giorni sono, l'ultima sua figliuola. Queste donne potranno occupar la camera lasciata in libertà da quella, e supplire a que' pochi servizi che faceva lei. Veramente.... – e qui accennò al guardiano che s'avvicinasse alla grata, e continuò sottovoce: – veramente, attesa la scarsezza dell'annate, non si pensava di sostituir nessuno a quella giovine; ma parlerò io alla madre badessa, e una mia parola.... e per una premura del padre guardiano.... In somma do la cosa per fatta.
Il guardiano cominciava a ringraziare, ma la signora l'interruppe: – non occorron cerimonie: anch'io, in un caso, in un bisogno, saprei far capitale dell'assistenza de' padri cappuccini. Alla fine, – continuò, con un sorriso, nel quale traspariva un non so che d'ironico e d'amaro, – alla fine, non siam noi fratelli e sorelle?
Così detto, chiamò una conversa (due di queste erano, per una distinzione singolare, assegnate al suo servizio privato), e le ordinò che avvertisse di ciò la badessa, e prendesse poi i concerti opportuni, con la fattoressa e con Agnese. Licenziò questa, accommiatò il guardiano, e ritenne Lucia. Il guardiano accompagnò Agnese alla porta, dandole nuove istruzioni, e se n'andò a scriver la lettera di ragguaglio all'amico Cristoforo. "Gran cervellino che è questa signora!" pensava tra sè, per la strada: "curiosa davvero! Ma chi la sa prendere per il suo verso, le fa far ciò che vuole. Il mio Cristoforo non s'aspetterà certamente ch'io l'abbia servito così presto e bene. Quel brav'uomo! non c'è rimedio: bisogna che si prenda sempre qualche impegno; ma lo fa per bene. Buon per lui questa volta, che ha trovato un amico, il quale, senza tanto strepito, senza tanto apparato, senza tante faccende, ha condotto l'affare a buon porto, in un batter d'occhio. Sarà contento quel buon Cristoforo, e s'accorgerà che, anche noi qui, siam buoni a qualche cosa".
La signora, che, alla presenza d'un provetto cappuccino, aveva studiati gli atti e le parole, rimasta poi sola con una giovine contadina inesperta, non pensava più tanto a contenersi; e i suoi discorsi divennero a poco a poco così strani, che, in vece di riferirli, noi crediam più opportuno di raccontar brevemente la storia antecedente di questa infelice; quel tanto cioè che basti a render ragione dell'insolito e del misterioso che abbiam veduto in lei, e a far comprendere i motivi della sua condotta, in quello che avvenne dopo.
Era essa l'ultima figlia del principe ***, gran gentiluomo milanese, che poteva contarsi tra i più doviziosi della città. Ma l'alta opinione che aveva del suo titolo gli faceva parer le sue sostanze appena sufficienti, anzi scarse, a sostenerne il decoro; e tutto il suo pensiero era di conservarle, almeno quali erano, unite in perpetuo, per quanto dipendeva da lui. Quanti figliuoli avesse, la storia non lo dice espressamente; fa solamente intendere che aveva destinati al chiostro tutti i cadetti dell'uno e dell'altro sesso, per lasciare intatta la sostanza al primogenito, destinato a conservar la famiglia, a procrear cioè de' figliuoli, per tormentarsi a tormentarli nella stessa maniera. La nostra infelice era ancor nascosta nel ventre della madre, che la sua condizione era già irrevocabilmente stabilita. Rimaneva soltanto da decidersi se sarebbe un monaco o una monaca; decisione per la quale faceva bisogno, non il suo consenso, ma la sua presenza. Quando venne alla luce, il principe suo padre, volendo darle un nome che risvegliasse immediatamente l'idea del chiostro, e che fosse stato portato da una santa d'alti natali, la chiamò Gertrude. Bambole vestite da monaca furono i primi balocchi che le si diedero in mano; poi santini che rappresentavan monache; e que' regali eran
sempre accompagnati con gran raccomandazioni di tenerli ben di conto; come cosa preziosa, e con quell'interrogare affermativo: – bello eh? – Quando il principe, o la principessa o il principino, che solo de' maschi veniva allevato in casa, volevano lodar l'aspetto prosperoso della fanciullina, pareva che non trovasser modo d'esprimer bene la loro idea, se non con le parole: – che madre badessa! – Nessuno però le disse mai direttamente: tu devi farti monaca. Era un'idea sottintesa e toccata incidentemente, in ogni discorso che riguardasse i suoi destini futuri. Se qualche volta la Gertrudina trascorreva a qualche atto un po' arrogante e imperioso, al che la sua indole la portava molto facilmente, – tu sei una ragazzina, – le si diceva: – queste maniere non ti convengono: quando sarai madre badessa, allora comanderai a bacchetta, farai alto e basso –. Qualche altra volta il principe, riprendendola di cert'altre maniere troppo libere e famigliari alle quali essa trascorreva con uguale facilità, – ehi! ehi! – le diceva; – non è questo il fare d'una par tua: se vuoi che un giorno ti si porti il rispetto che ti sarà dovuto, impara fin d'ora a star sopra di te: ricordati che tu devi essere, in ogni cosa, la prima del monastero; perchè il sangue si porta per tutto dove si va.
Tutte le parole di questo genere stampavano nel cervello della fanciullina l'idea che già lei doveva esser monaca; ma quelle che venivan dalla bocca del padre, facevan più effetto di tutte l'altre insieme. Il contegno del principe era abitualmente quello d'un padrone austero; ma quando si trattava dello stato futuro de' suoi figli, dal suo volto e da ogni sua parola traspariva un'immobilità di risoluzione, una ombrosa gelosia di comando, che imprimeva il sentimento d'una necessità fatale.
A sei anni, Gertrude fu collocata, per educazione e ancor più per istradamento alla vocazione impostale, nel monastero dove l'abbiamo veduta: e la scelta del luogo non fu senza disegno. Il buon conduttore delle due donne ha detto che il padre della signora era il primo in Monza: e, accozzando questa qualsisia testimonianza con alcune altre indicazioni che l'anonimo lascia scappare sbadatamente qua e là, noi potremmo anche asserire che fosse il feudatario di quel paese. Comunque sia, vi godeva d'una grandissima autorità; e pensò che lì, meglio che altrove, la sua figlia sarebbe trattata con quelle distinzioni e con quelle finezze che potesser più allettarla a scegliere quel monastero per sua perpetua dimora. Nè s'ingannava: la badessa e alcune altre monache faccendiere, che avevano, come si suol dire, il mestolo in mano, esultarono nel vedersi offerto il pegno d'una protezione tanto utile in ogni occorrenza, tanto gloriosa in ogni momento; accettaron la proposta, con espressioni di riconoscenza, non esagerate, per quanto fossero forti; e corrisposero pienamente all'intenzioni che il principe aveva lasciate trasparire sul collocamento stabile della figliuola: intenzioni che andavan così d'accordo con le loro. Gertrude, appena entrata nel monastero, fu chiamata per antonomasia la signorina; posto distinto a tavola, nel dormitorio; la sua condotta proposta all'altre per esemplare; chicche e carezze senza fine, e condite con quella famigliarità un po' rispettosa, che tanto adesca i fanciulli, quando la trovano in coloro che vedon trattare gli altri fanciulli con un contegno abituale di superiorità. Non che tutte le monache fossero congiurate a tirar la poverina nel laccio; ce n'eran molte delle semplici e lontane da ogni intrigo, alle quali il pensiero di sacrificare una figlia a mire interessate avrebbe fatto ribrezzo; ma queste, tutte attente alle loro occupazioni particolari, parte non s'accorgevan bene di tutti que' maneggi, parte non distinguevano quanto vi fosse di cattivo, parte s'astenevano dal farvi sopra esame, parte stavano zitte, per non fare scandoli inutili. Qualcheduna anche, rammentandosi d'essere stata, con simili arti, condotta a quello di cui s'era pentita poi, sentiva compassione della povera innocentina, e si sfogava col farle carezze tenere e malinconiche: ma questa era ben lontana dal sospettare che ci fosse sotto mistero; e la faccenda camminava. Sarebbe forse camminata così fino alla fine, se Gertrude fosse stata la sola ragazza in quel monastero. Ma, tra le sue compagne d'educazione, ce n'erano alcune che sapevano d'esser destinate al matrimonio. Gertrudina, nudrita nelle idee della sua superiorità, parlava magnificamente de' suoi destini futuri di badessa, di principessa del monastero, voleva a ogni conto esser per le altre un soggetto d'invidia; e vedeva con maraviglia e con dispetto, che alcune di quelle non ne sentivano punto.
All'immagini maestose, ma circoscritte e fredde, che può somministrare il primato in un monastero, contrapponevan esse le immagini varie e luccicanti, di nozze, di pranzi, di conversazioni, di festini, come dicevano allora, di villeggiature, di vestiti, di carrozze. Queste immagini cagionarono nel cervello di Gertrude quel movimento, quel brulichìo che produrrebbe un gran paniere di fiori appena colti, messo davanti a un alveare. I parenti e l'educatrici avevan coltivata e accresciuta in lei la vanità naturale, per farle piacere il chiostro; ma quando questa passione fu stuzzicata da idee tanto più omogenee ad essa, si gettò su quelle, con un ardore ben più vivo e più spontaneo. Per non restare al di sotto di quelle sue compagne, e per condiscendere nello stesso tempo al suo nuovo genio, rispondeva che, alla fin de' conti, nessuno le poteva mettere il velo in capo senza il suo consenso, che anche lei poteva maritarsi, abitare un palazzo, godersi il mondo, e meglio di tutte loro; che lo poteva, pur che l'avesse voluto, che lo vorrebbe, che lo voleva; e lo voleva in fatti. L'idea della necessità del suo consenso, idea che, fino a quel tempo, era stata come inosservata e rannicchiata in un angolo della sua mente, si sviluppò allora, e si manifestò, con tutta la sua importanza. Essa la chiamava ogni momento in aiuto, per godersi più tranquillamente l'immagini d'un avvenire gradito. Dietro questa idea però, ne compariva sempre infallibilmente un'altra: che quel consenso si trattava di negarlo al principe padre, il quale lo teneva già, o mostrava di tenerlo per dato; e, a questa idea, l'animo della figlia era ben lontano dalla sicurezza che ostentavano le sue parole. Si paragonava allora con le compagne, ch'erano ben altrimenti sicure, e provava per esse dolorosamente l'invidia che, da principio, aveva creduto di far loro provare. Invidiandole, le odiava: talvolta l'odio s'esalava in dispetti, in isgarbatezze, in motti pungenti; talvolta l'uniformità dell'inclinazioni e delle speranze lo sopiva, e faceva nascere un'intrinsichezza apparente e passeggiera. Talvolta, volendo pure godersi intanto qualche cosa di reale e di presente, si compiaceva delle preferenze che le venivano accordate, e faceva sentire all'altre quella sua superiorità; talvolta, non potendo più tollerar la solitudine de' suoi timori e de' suoi desidèri, andava, tutta buona, in cerca di quelle, quasi ad implorar benevolenza, consigli, coraggio. Tra queste deplorabili guerricciole con sè e con gli altri, aveva varcata la puerizia, e s'inoltrava in quell'età così critica, nella quale par che entri nell'animo quasi una potenza misteriosa, che solleva, adorna, rinvigorisce tutte l'inclinazioni, tutte l'idee, e qualche volta le trasforma, o le rivolge a un corso impreveduto. Ciò che Gertrude aveva fino allora più distintamente vagheggiato in que' sogni dell'avvenire, era lo splendore esterno e la pompa: un non so che di molle e d'affettuoso, che da prima v'era diffuso leggermente e come in nebbia, cominciò allora a spiegarsi e a primeggiare nelle sue fantasie. S'era fatto, nella parte più riposta della mente, come uno splendido ritiro: ivi si rifugiava dagli oggetti presenti, ivi accoglieva certi personaggi stranamente composti di confuse memorie della puerizia, di quel poco che poteva vedere del mondo esteriore, di ciò che aveva imparato dai discorsi delle compagne; si tratteneva con essi, parlava loro, e si rispondeva in loro nome; ivi dava ordini, e riceveva omaggi d'ogni genere. Di quando in quando, i pensieri della religione venivano a disturbare quelle feste brillanti e faticose. Ma la religione, come l'avevano insegnata alla nostra poveretta, e come essa l'aveva ricevuta, non bandiva l'orgoglio, anzi lo santificava e lo proponeva come un mezzo per ottenere una felicità terrena. Privata così della sua essenza, non era più la religione, ma una larva come l'altre. Negl'intervalli in cui questa larva prendeva il primo posto, e grandeggiava nella fantasia di Gertrude, l'infelice, sopraffatta da terrori confusi, e compresa da una confusa idea di doveri, s'immaginava che la sua ripugnanza al chiostro, e la resistenza all'insinuazioni de' suoi maggiori, nella scelta dello stato, fossero una colpa; e prometteva in cuor suo d'espiarla, chiudendosi volontariamente nel chiostro.
Era legge che una giovine non potesse venire accettata monaca, prima d'essere stata esaminata da un ecclesiastico, chiamato il vicario delle monache, o da qualche altro deputato a ciò, affinchè fosse certo che ci andava di sua libera scelta: e questo esame non poteva aver luogo, se non un anno dopo ch'ella avesse esposto a quel vicario il suo desiderio, con una supplica in iscritto. Quelle monache che avevan preso il tristo incarico di far che Gertrude s'obbligasse per sempre, con la minor possibile cognizione di ciò che faceva, colsero un de' momenti che abbiam detto, per farle trascrivere e sottoscrivere una tal supplica. E a fine d'indurla più facilmente a ciò, non mancaron di dirle e di ripeterle, che finalmente era una mera formalità, la quale (e questo era vero) non poteva avere efficacia, se non da altri atti posteriori, che dipenderebbero dalla sua volontà. Con tutto ciò, la supplica non era forse ancor giunta al suo destino, che Gertrude s'era già pentita d'averla sottoscritta. Si pentiva poi d'essersi pentita, passando così i giorni e i mesi in un'incessante vicenda di sentimenti contrari. Tenne lungo tempo nascosto alle compagne quel passo, ora per timore d'esporre alle contraddizioni una buona risoluzione, ora per vergogna di palesare uno sproposito. Vinse finalmente il desiderio di sfogar l'animo, e d'accattar consiglio e coraggio. C'era un'altra legge, che una giovine non fosse ammessa a quell'esame della vocazione, se non dopo aver dimorato almeno un mese fuori del monastero dove era stata in educazione. Era già scorso l'anno da che la supplica era stata mandata; e Gertrude fu avvertita che tra poco verrebbe levata dal monastero, e condotta nella casa paterna, per rimanervi quel mese, e far tutti i passi necessari al compimento dell'opera che aveva di fatto cominciata. Il principe e il resto della famiglia tenevano tutto ciò per certo, come se fosse già avvenuto; ma la giovine aveva tutt'altro in testa: in vece di far gli altri passi pensava alla maniera di tirare indietro il primo. In tali angustie, si risolvette d'aprirsi con una delle sue compagne, la più franca, e pronta sempre a dar consigli risoluti. Questa suggerì a Gertrude d'informar con una lettera il padre della sua nuova risoluzione; giacchè non le bastava l'animo di spiattellargli sul viso un bravo: non voglio. E perchè i pareri gratuiti, in questo mondo, son molto rari, la consigliera fece pagar questo a Gertrude, con tante beffe sulla sua dappocaggine. La lettera fu concertata tra quattro o cinque confidenti, scritta di nascosto, e fatta ricapitare per via d'artifizi molto studiati. Gertrude stava con grand'ansietà, aspettando una risposta che non venne mai. Se non che, alcuni giorni dopo, la badessa, la fece venir nella sua cella, e, con un contegno di mistero, di disgusto e di compassione, le diede un cenno oscuro d'una gran collera del principe, e d'un fallo ch'ella doveva aver commesso, lasciandole però intendere che, portandosi bene, poteva sperare che tutto sarebbe dimenticato. La giovinetta intese, e non osò domandar più in là.
Venne finalmente il giorno tanto temuto e bramato. Quantunque Gertrude sapesse che andava a un combattimento, pure l'uscir di monastero, il lasciar quelle mura nelle quali era stata ott'anni rinchiusa, lo scorrere in carrozza per l'aperta campagna, il riveder la città, la casa, furon sensazioni piene d'una gioia tumultuosa. In quanto al combattimento, la poveretta, con la direzione di quelle confidenti, aveva già prese le sue misure, e fatto, com'ora si direbbe, il suo piano. "O mi vorranno forzare", pensava, "e io starò dura; sarò umile, rispettosa, ma non acconsentirò: non si tratta che di non dire un altro sì; e non lo dirò. Ovvero mi prenderanno con le buone; e io sarò più buona di loro; piangerò, pregherò, li moverò a compassione: finalmente non pretendo altro che di non esser sacrificata". Ma, come accade spesso di simili previdenze, non avvenne nè una cosa nè l'altra. I giorni passavano, senza che il padre nè altri le parlasse della supplica, nè della ritrattazione, senza che le venisse fatta proposta nessuna, nè con carezze, nè con minacce. I parenti eran seri, tristi, burberi con lei, senza mai dirne il perchè. Si vedeva solamente che la riguardavano come una rea, come un'indegna: un anatema misterioso pareva che pesasse sopra di lei, e la segregasse dalla famiglia, lasciandovela soltanto unita quanto bisognava per farle sentire la sua suggezione. Di rado, e solo a certe ore stabilite, era ammessa alla compagnia de' parenti e del primogenito. Tra loro tre pareva che regnasse una gran confidenza, la quale rendeva più sensibile e più doloroso l'abbandono in cui era lasciata Gertrude. Nessuno le rivolgeva il discorso; e quando essa arrischiava timidamente qualche parola, che non fosse per cosa necessaria, o non attaccava, o veniva corrisposta con uno sguardo distratto, o sprezzante, o severo. Che se, non potendo più soffrire una così amara e umiliante distinzione, insisteva, e tentava di famigliarizzarsi; se implorava un po' d'amore, si sentiva subito toccare, in maniera indiretta ma chiara, quel tasto della scelta dello stato; le si faceva copertamente sentire che c'era un mezzo di riacquistar l'affetto della famiglia. Allora Gertrude, che non l'avrebbe voluto a quella condizione, era costretta di tirarsi indietro, di rifiutar quasi i primi segni di benevolenza che aveva tanto desiderati, di rimettersi da sè al suo posto di scomunicata; e per di più, vi rimaneva con una certa apparenza del torto.
Tali sensazioni d'oggetti presenti facevano un contrasto doloroso con quelle ridenti visioni delle quali Gertrude s'era già tanto occupata, e s'occupava tuttavia, nel segreto della sua mente. Aveva sperato che, nella splendida e frequentata casa paterna, avrebbe potuto godere almeno qualche saggio reale delle cose immaginate; ma si trovò del tutto ingannata. La clausura era stretta e intera, come nel monastero; d'andare a spasso non si parlava neppure; e un coretto che, dalla casa, guardava in una chiesa contigua, toglieva anche l'unica necessità che ci sarebbe stata d'uscire. La compagnia era più trista, più scarsa, meno variata che nel monastero. A ogni annunzio d'una visita, Gertrude doveva salire all'ultimo piano, per chiudersi con alcune vecchie donne di servizio: e lì

anche desinava, quando c'era invito. I servitori s'uniformavano, nelle maniere e ne' discorsi, all'esempio e all'intenzioni de' padroni: e Gertrude, che, per sua inclinazione, avrebbe voluto trattarli con una famigliarità signorile, e che, nello stato in cui si trovava, avrebbe avuto di grazia che le facessero qualche dimostrazione d'affetto, come a una loro pari, e scendeva anche a mendicarne, rimaneva poi umiliata, e sempre più afflitta di vedersi corrisposta con una noncuranza manifesta, benchè accompagnata da un leggiero ossequio di formalità. Dovette però accorgersi che un paggio, ben diverso da coloro, le portava un rispetto, e sentiva per lei una compassione d'un genere particolare. Il contegno di quel ragazzotto era ciò che Gertrude aveva fino allora visto di più somigliante a quell'ordine di cose tanto contemplato nella sua immaginativa, al contegno di quelle sue creature ideali. A poco a poco si scoprì un non so che di nuovo nelle maniere della giovinetta: una tranquillità e un'inquietudine diversa dalla solita, un fare di chi ha trovato qualche cosa che gli preme, che vorrebbe guardare ogni momento, e non lasciar vedere agli altri. Le furon tenuti gli occhi addosso più che mai: che è che non è, una mattina, fu sorpresa da una di quelle cameriere, mentre stava piegando alla sfuggita una carta, sulla quale avrebbe fatto meglio a non iscriver nulla. Dopo un breve tira tira, la carta rimase nelle mani della cameriera, e da queste passò in quelle del principe.
Il terrore di Gertrude, al rumor de' passi di lui, non si può descrivere nè immaginare: era quel padre, era irritato, e lei si sentiva colpevole. Ma quando lo vide comparire, con quel cipiglio, con quella carta in mano, avrebbe voluto esser cento braccia sotto terra, non che in un chiostro. Le parole non furon molte, ma terribili: il gastigo intimato subito non fu che d'esser rinchiusa in quella camera, sotto la guardia della donna che aveva fatta la scoperta; ma questo non era che un principio, che un ripiego del momento; si prometteva, si lasciava vedere per aria, un altro gastigo oscuro, indeterminato, e quindi più spaventoso.
Il paggio fu subito sfrattato, com'era naturale; e fu minacciato anche a lui qualcosa di terribile, se, in qualunque tempo, avesse osato fiatar nulla dell'avvenuto. Nel fargli questa intimazione, il principe gli appoggiò due solenni schiaffi, per associare a quell'avventura un ricordo, che togliesse al ragazzaccio ogni tentazion di vantarsene. Un pretesto qualunque, per coonestare la licenza data a un paggio, non era difficile a trovarsi; in quanto alla figlia, si disse ch'era incomodata.
Rimase essa dunque col batticuore, con la vergogna, col rimorso, col terrore dell'avvenire, e con la sola compagnia di quella donna odiata da lei, come il testimonio della sua colpa, e la cagione della sua disgrazia. Costei odiava poi a vicenda Gertrude, per la quale si trovava ridotta, senza saper per quanto tempo, alla vita noiosa di carceriera, e divenuta per sempre custode d'un segreto pericoloso.
Il primo confuso tumulto di que' sentimenti s'acquietò a poco a poco; ma tornando essi poi a uno per volta nell'animo, vi s'ingrandivano, e si fermavano a tormentarlo più distintamente e a bell'agio. Che poteva mai esser quella punizione minacciata in enimma? Molte e varie e strane se ne affacciavano alla fantasia ardente e inesperta di Gertrude. Quella che pareva più probabile, era di venir ricondotta al monastero di Monza, di ricomparirvi, non più come la signorina, ma in forma di colpevole, e di starvi rinchiusa, chi sa fino a quando! chi sa con quali trattamenti! Ciò che una tale immaginazione, tutta piena di dolori, aveva forse di più doloroso per lei, era l'apprensione della vergogna. Le frasi, le parole, le virgole di quel foglio sciagurato, passavano e ripassavano nella sua memoria: le immaginava osservate, pesate da un lettore tanto impreveduto, tanto diverso da quello a cui eran destinate; si figurava che avesser potuto cader sotto gli occhi anche della madre o del fratello, o di chi sa altri: e, al paragon di ciò, tutto il rimanente le pareva quasi un nulla. L'immagine di colui ch'era stato la prima origine di tutto lo scandolo, non lasciava di venire spesso anch'essa ad infestar la povera rinchiusa: e pensate che strana comparsa doveva far quel fantasma, tra quegli altri così diversi da lui, seri, freddi, minacciosi. Ma, appunto perchè non poteva separarlo da essi, nè tornare un momento a quelle fuggitive compiacenze, senza che subito non le s'affacciassero i dolori presenti che n'erano la conseguenza, cominciò a poco a poco a tornarci più di rado, a rispingerne la rimembranza, a divezzarsene. Nè più a lungo, o più volentieri, si fermava in quelle liete e brillanti fantasie d'una volta: eran troppo opposte alle circostanze reali, a ogni probabilità dell'avvenire. Il solo castello nel quale Gertrude potesse immaginare un rifugio tranquillo e onorevole, e che non fosse in aria, era il monastero, quando si risolvesse d'entrarci per sempre. Una tal risoluzione (non poteva dubitarne) avrebbe accomodato ogni cosa, saldato ogni debito, e cambiata in un attimo la sua situazione. Contro questo proposito insorgevano, è vero, i pensieri di tutta la sua vita: ma i tempi eran mutati; e, nell'abisso in cui Gertrude era caduta, e al paragone di ciò che poteva temere in certi momenti, la condizione di monaca festeggiata, ossequiata, ubbidita, le pareva uno zuccherino. Due sentimenti di ben diverso genere contribuivan pure a intervalli a scemare quella sua antica avversione: talvolta il rimorso del fallo, e una tenerezza fantastica di divozione; talvolta l'orgoglio amareggiato e irritato dalle maniere della carceriera, la quale (spesso, a dire il vero, provocata da lei) si vendicava, ora facendole paura di quel minacciato gastigo, ora svergognandola del fallo. Quando poi voleva mostrarsi benigna, prendeva un tono di protezione, più odioso ancora dell'insulto. In tali diverse occasioni, il desiderio che Gertrude sentiva d'uscir dall'unghie di colei, e di comparirle in uno stato al di sopra della sua collera e della sua pietà, questo desiderio abituale diveniva tanto vivo e pungente, da far parere amabile ogni cosa che potesse condurre ad appagarlo.
In capo a quattro o cinque lunghi giorni di prigionia, una mattina, Gertrude stuccata ed invelenita all'eccesso, per un di que' dispetti della sua guardiana, andò a cacciarsi in un angolo della camera, e lì, con la faccia nascosta tra le mani, stette qualche tempo a divorar la sua rabbia. Sentì allora un bisogno prepotente di vedere altri visi, di sentire altre parole, d'esser trattata diversamente. Pensò al padre, alla famiglia: il pensiero se ne arretrava spaventato. Ma le venne in mente che dipendeva da lei di trovare in loro degli amici; e provò una gioia improvvisa. Dietro questa, una confusione e un pentimento straordinario del suo fallo, e un ugual desiderio d'espiarlo. Non già che la sua volontà si fermasse in quel proponimento, ma giammai non c'era entrata con tanto ardore. S'alzò di lì, andò a un tavolino, riprese quella penna fatale, e scrisse al padre una lettera piena d'entusiasmo e d'abbattimento, d'afflizione e di speranza, implorando il perdono, e mostrandosi indeterminatamente pronta a tutto ciò che potesse piacere a chi doveva accordarlo.

CAPITOLO X
Vi son de' momenti in cui l'animo, particolarmente de' giovani, è disposto in maniera che ogni poco d'istanza basta a ottenerne ogni cosa che abbia un'apparenza di bene e di sacrifizio: come un fiore appena sbocciato, s'abbandona mollemente sul suo fragile stelo, pronto a concedere le sue fragranze alla prim'aria che gli aliti punto d'intorno. Questi momenti, che si dovrebbero dagli altri ammirare con timido rispetto, son quelli appunto che l'astuzia interessata spia attentamente, e coglie di volo, per legare una volontà che non si guarda.
Al legger quella lettera, il principe *** vide subito lo spiraglio aperto alle sue antiche e costanti mire. Mandò a dire a Gertrude che venisse da lui; e aspettandola, si dispose a batter il ferro, mentre era caldo. Gertrude comparve, e, senza alzar gli occhi in viso al padre, gli si buttò in ginocchioni davanti, ed ebbe appena fiato di dire: – perdono! – Egli le fece cenno che s'alzasse; ma, con una voce poco atta a rincorare, le rispose che il perdono non bastava desiderarlo nè chiederlo; ch'era cosa troppo agevole e troppo naturale a chiunque sia trovato in colpa, e tema la punizione; che in somma bisognava meritarlo. Gertrude domandò, sommessamente e tremando, che cosa dovesse fare. Il principe (non ci regge il cuore di dargli in questo momento il titolo di padre) non rispose direttamente, ma cominciò a parlare a lungo del fallo di Gertrude: e quelle parole frizzavano sull'animo della poveretta, come lo scorrere d'una mano ruvida sur una ferita. Continuò dicendo che, quand'anche.... caso mai.... che avesse avuto prima qualche intenzione di collocarla nel secolo, lei stessa ci aveva messo ora un ostacolo insuperabile; giacchè a un cavalier d'onore, com'era lui, non sarebbe mai bastato l'animo di regalare a un galantuomo una signorina che aveva dato un tal saggio di sè. La misera ascoltatrice era annichilata: allora il principe, raddolcendo a grado a grado la voce e le parole, proseguì dicendo che però a ogni fallo c'era rimedio e misericordia; che il suo era di quelli per i quali il rimedio è più chiaramente indicato: ch'essa doveva vedere, in questo tristo accidente, come un avviso che la vita del secolo era troppo piena di pericoli per lei....
– Ah sì! – esclamò Gertrude, scossa dal timore, preparata dalla vergogna, e mossa in quel punto da una tenerezza istantanea.
– Ah! lo capite anche voi, – riprese incontanente il principe. – Ebbene, non si parli più del passato: tutto è cancellato. Avete preso il solo partito onorevole, conveniente, che vi rimanesse; ma perchè l'avete preso di buona voglia, e con buona maniera, tocca a me a farvelo riuscir gradito in tutto e per tutto: tocca a me a farne tornare tutto il vantaggio e tutto il merito sopra di voi. Ne prendo io la cura –. Così dicendo, scosse un campanello che stava sul tavolino, e al servitore che entrò, disse: – la principessa e il principino subito –. E seguitò poi con Gertrude: – voglio metterli subito a parte della mia consolazione; voglio che tutti comincin subito a trattarvi come si conviene. Avete sperimentato in parte il padre severo; ma da qui innanzi proverete tutto il padre amoroso.
A queste parole, Gertrude rimaneva come sbalordita. Ora ripensava come mai quel sì che le era scappato, avesse potuto significar tanto, ora cercava se ci fosse maniera di riprenderlo, di ristringerne il senso; ma la persuasione del principe pareva così intera, la sua gioia così gelosa, la benignità così condizionata, che Gertrude non osò proferire una parola che potesse turbarle menomamente.
Dopo pochi momenti, vennero i due chiamati, e vedendo lì Gertrude, la guardarono in viso, incerti e maravigliati. Ma il principe, con un contegno lieto e amorevole, che ne prescriveva loro un somigliante, – ecco, – disse, – la pecora smarrita: e sia questa l'ultima parola che richiami triste memorie. Ecco la consolazione della famiglia. Gertrude non ha più bisogno di consigli; ciò che noi desideravamo per suo bene, l'ha voluto lei spontaneamente. È risoluta, m'ha fatto intendere che è risoluta.... – A questo passo, alzò essa verso il padre uno sguardo tra atterrito e supplichevole, come per chiedergli che sospendesse, ma egli proseguì francamente: – che è risoluta di prendere il velo.
– Brava! bene! – esclamarono, a una voce, la madre e il figlio, e l'uno dopo l'altra abbracciaron Gertrude; la quale ricevette queste accoglienze con lacrime, che furono interpretate per lacrime di consolazione. Allora il principe si diffuse a spiegar ciò che farebbe per render lieta e splendida la sorte della figlia. Parlò delle distinzioni di cui goderebbe nel monastero e nel paese; che, là sarebbe come una principessa, come la rappresentante della famiglia; che, appena l'età l'avrebbe permesso, sarebbe innalzata alla prima dignità; e, intanto, non sarebbe soggetta che di nome. La principessa e il principino rinnovavano, ogni momento, le congratulazioni e gli applausi: Gertrude era come dominata da un sogno.
– Converrà poi fissare il giorno, per andare a Monza, a far la richiesta alla badessa, – disse il principe. – Come sarà contenta! Vi so dire che tutto il monastero saprà valutar l'onore che Gertrude gli fa. Anzi.... perchè non ci andiamo oggi? Gertrude prenderà volentieri un po' d'aria.
– Andiamo pure, – disse la principessa.
– Vo a dar gli ordini, – disse il principino.
– Ma.... – proferì sommessamente Gertrude.
– Piano, piano, – riprese il principe: – lasciam decidere a lei: forse oggi non si sente abbastanza disposta, e le piacerebbe più aspettar fino a domani. Dite: volete che andiamo oggi o domani?
– Domani, – rispose, con voce fiacca, Gertrude, alla quale pareva ancora di far qualche cosa, prendendo un po' di tempo.
– Domani, – disse solennemente il principe: – ha stabilito che si vada domani. Intanto io vo dal vicario delle monache, a fissare un giorno per l'esame –. Detto fatto, il principe uscì, e andò veramente (che non fu piccola degnazione) dal detto vicario; e concertarono che verrebbe di lì a due giorni.
In tutto il resto di quella giornata, Gertrude non ebbe un minuto di bene. Avrebbe desiderato riposar l'animo da tante commozioni, lasciar, per dir così, chiarire i suoi pensieri, render conto a se stessa di ciò che aveva fatto, di ciò che le rimaneva da fare, sapere ciò che volesse, rallentare un momento quella macchina che, appena avviata, andava così precipitosamente; ma non ci fu verso. L'occupazioni si succedevano senza interruzione, s'incastravano l'una con l'altra. Subito dopo partito il principe, fu condotta nel gabinetto della principessa, per essere, sotto la sua direzione, pettinata e rivestita dalla sua propria cameriera. Non era ancor terminato di dar l'ultima mano, che furon avvertite ch'era in tavola. Gertrude passò in mezzo agl'inchini della servitù, che accennava di congratularsi per la guarigione, e trovò alcuni parenti più prossimi, ch'erano stati invitati in fretta, per farle onore, e per rallegrarsi con lei de' due felici avvenimenti, la ricuperata salute, e la spiegata vocazione.
La sposina (così si chiamavan le giovani monacande, e Gertrude, al suo apparire, fu da tutti salutata con quel nome), la sposina ebbe da dire e da fare a rispondere a' complimenti che le fioccavan da tutte le parti. Sentiva bene che ognuna delle sue risposte era come un'accettazione e una conferma; ma come rispondere diversamente? Poco dopo alzati da tavola, venne l'ora della trottata. Gertrude entrò in carrozza con la madre, e con due zii ch'erano stati al pranzo. Dopo un solito giro, si riuscì alla strada Marina, che allora attraversava lo spazio occupato ora dal giardin pubblico, ed era il luogo dove i signori venivano in carrozza a ricrearsi delle fatiche della giornata. Gli zii parlarono anche a Gertrude, come portava la convenienza in quel giorno: e uno di loro, il qual pareva che, più dell'altro, conoscesse ogni persona, ogni carrozza, ogni livrea, e aveva ogni momento qualcosa da dire del signor tale e della signora tal altra, si voltò a lei tutt'a un tratto, e le disse: – ah furbetta! voi date un calcio a tutte queste corbellerie; siete una dirittona voi; piantate negl'impicci noi poveri mondani, vi ritirate a fare una vita beata, e andate in paradiso in carrozza.
Sul tardi, si tornò a casa; e i servitori, scendendo in fretta con le torce, avvertirono che molte visite stavano aspettando. La voce era corsa; e i parenti e gli amici venivano a fare il loro dovere. S'entrò nella sala della conversazione. La sposina ne fu l'idolo, il trastullo, la vittima. Ognuno la voleva per sè: chi si faceva prometter dolci, chi prometteva visite, chi parlava della madre tale sua parente, chi della madre tal altra sua conoscente, chi lodava il cielo di Monza, chi discorreva, con gran sapore, della gran figura ch'essa avrebbe fatta là. Altri, che non avevan potuto ancora avvicinarsi a Gertrude così assediata, stavano spiando l'occasione di farsi innanzi, e sentivano un certo rimorso, fin che non avessero fatto il loro dovere. A poco a poco, la compagnia s'andò dileguando; tutti se n'andarono senza rimorso, e Gertrude rimase sola co' genitori e il fratello.
– Finalmente, – disse il principe, – ho avuto la consolazione di veder mia figlia trattata da par sua. Bisogna però confessare che anche lei s'è portata benone, e ha fatto vedere che non sarà impicciata a far la prima figura, e a sostenere il decoro della famiglia.
Si cenò in fretta, per ritirarsi subito, ed esser pronti presto la mattina seguente.
Gertrude contristata, indispettita e, nello stesso tempo, un po' gonfiata da tutti que' complimenti, si rammentò in quel punto ciò che aveva patito dalla sua carceriera; e, vedendo il padre così disposto a compiacerla in tutto, fuor che in una cosa, volle approfittare dell'auge in cui si trovava, per acquietare almeno una delle passioni che la tormentavano. Mostrò quindi una gran ripugnanza a trovarsi con colei, lagnandosi fortemente delle sue maniere.
– Come! – disse il principe: – v'ha mancato di rispetto colei! Domani, domani, le laverò il capo come va. Lasciate fare a me, che le farò conoscere chi è lei, e chi siete voi. E a ogni modo, una figlia della quale io son contento, non deve vedersi intorno una persona che le dispiaccia –. Così detto, fece chiamare un'altra donna, e le ordinò di servir Gertrude; la quale intanto, masticando e assaporando la soddisfazione che aveva ricevuta, si stupiva di trovarci così poco sugo, in paragone del desiderio che n'aveva avuto. Ciò che, anche suo malgrado, s'impossessava di tutto il suo animo, era il sentimento de' gran progressi che aveva fatti, in quella giornata, sulla strada del chiostro, il pensiero che a ritirarsene ora ci vorrebbe molta più forza e risolutezza di quella che sarebbe bastata pochi giorni prima, e che pure non s'era sentita d'avere.
La donna che andò ad accompagnarla in camera, era una vecchia di casa, stata già governante del principino, che aveva ricevuto appena uscito dalle fasce, e tirato su fino all'adolescenza, e nel quale aveva riposte tutte le sue compiacenze, le sue speranze, la sua gloria. Era essa contenta della decisione fatta in quel giorno, come d'una sua propria fortuna; e Gertrude, per ultimo divertimento, dovette succiarsi le congratulazioni, le lodi, i consigli della vecchia, e sentir parlare di certe sue zie e prozie, le quali s'eran trovate ben contente d'esser monache, perchè, essendo di quella casa, avevan sempre goduto i primi onori, avevan sempre saputo tenere uno zampino di fuori, e, dal loro parlatorio, avevano ottenuto cose che le più gran dame, nelle loro sale, non c'eran potute arrivare. Le parlò delle visite che avrebbe ricevute: un giorno poi, verrebbe il signor principino con la sua sposa, la quale doveva esser certamente una gran signorona; e allora, non solo il monastero, ma tutto il paese sarebbe in moto. La vecchia aveva parlato mentre spogliava Gertrude, quando Gertrude era a letto; parlava ancora, che Gertrude dormiva. La giovinezza e la fatica erano state più forti de' pensieri. Il sonno fu affannoso, torbido, pieno di sogni penosi, ma non fu rotto che dalla voce strillante della vecchia, che venne a svegliarla, perchè si preparasse per la gita di Monza.
– Andiamo, andiamo, signora sposina: è giorno fatto; e prima che sia vestita e pettinata, ci vorrà un'ora almeno. La signora principessa si sta vestendo; e l'hanno svegliata quattr'ore prima del solito. Il signor principino è già sceso alle scuderie, poi è tornato su, ed è all'ordine per partire quando si sia. Vispo come una lepre, quel diavoletto: ma! è stato così fin da bambino; e io posso dirlo, che l'ho portato in collo. Ma quand'è pronto, non bisogna farlo aspettare, perchè, sebbene sia della miglior pasta del mondo, allora s'impazientisce e strepita. Poveretto! bisogna compatirlo: è il suo naturale; e poi questa volta avrebbe anche un po' di ragione, perchè s'incomoda per lei. Guai chi lo tocca in que' momenti! non ha riguardo per nessuno, fuorchè per il signor principe. Ma, un giorno, il signor principe sarà lui; più tardi che sia possibile, però. Lesta, lesta, signorina! Perchè mi guarda così incantata? A quest'ora dovrebbe esser fuor della cuccia.
All'immagine del principino impaziente, tutti gli altri pensieri che s'erano affollati alla mente risvegliata di Gertrude, si levaron subito, come uno stormo di passere all'apparir del nibbio. Ubbidì, si vestì in fretta, si lasciò pettinare, e comparve nella sala, dove i genitori e il fratello eran radunati. Fu fatta sedere sur una sedia a braccioli, e le fu portata una chicchera di cioccolata: il che, a que' tempi, era quel che già presso i Romani il dare la veste virile.
Quando vennero a avvertir ch'era attaccato, il principe tirò la figlia in disparte, e le disse: – orsù, Gertrude, ieri vi siete fatta onore: oggi dovete superar voi medesima. Si tratta di fare una comparsa solenne nel monastero e nel paese dove siete destinata a far la prima figura. V'aspettano.... – È inutile dire che il principe aveva spedito un avviso alla badessa, il giorno avanti. – V'aspettano, e tutti gli occhi saranno sopra di voi. Dignità e disinvoltura. La badessa vi domanderà cosa volete: è una formalità. Potete rispondere che chiedete d'essere ammessa a vestir l'abito in quel monastero, dove siete stata educata così amorevolmente, dove avete ricevute tante finezze: che è la pura verità. Dite quelle poche parole, con un fare sciolto: che non s'avesse a dire che v'hanno imboccata, e che non sapete parlare da voi. Quelle buone madri non sanno nulla dell'accaduto: è un segreto che deve restar sepolto nella famiglia; e perciò non fate una faccia contrita e dubbiosa, che potesse dar qualche sospetto. Fate vedere di che sangue uscite: manierosa, modesta; ma ricordatevi che, in quel luogo, fuor della famiglia, non ci sarà nessuno sopra di voi.
Senza aspettar risposta, il principe si mosse; Gertrude, la principessa e il principino lo seguirono; scesero tutti le scale, e montarono in carrozza. Gl'impicci e le noie del mondo, e la vita beata del chiostro, principalmente per le giovani di sangue nobilissimo, furono il tema della conversazione, durante il tragitto. Sul finir della strada, il principe rinnovò l'istruzioni alla figlia, e le ripetè più volte la formola della risposta. All'entrare in Monza, Gertrude si sentì stringere il cuore; ma la sua attenzione fu attirata per un istante da non so quali signori che, fatta fermar la carrozza, recitarono non so qual complimento. Ripreso il cammino, s'andò quasi di passo al monastero, tra gli sguardi de' curiosi, che accorrevano da tutte le parti sulla strada. Al fermarsi della carrozza, davanti a quelle mura, davanti a quella porta, il cuore si strinse ancor più a Gertrude. Si smontò tra due ale di popolo, che i servitori facevano stare indietro. Tutti quegli occhi addosso alla poveretta l'obbligavano a studiar continuamente il suo contegno: ma più di tutti quelli insieme, la tenevano in suggezione i due del padre, a' quali essa, quantunque ne avesse così gran paura, non poteva lasciar di rivolgere i suoi, ogni momento. E quegli occhi governavano le sue mosse e il suo volto, come per mezzo di redini invisibili. Attraversato il primo cortile, s'entrò in un altro, e lì si vide la porta del chiostro interno, spalancata e tutta occupata da monache. Nella prima fila, la badessa circondata da anziane; dietro, altre monache alla rinfusa, alcune in punta di piedi; in ultimo le converse ritte sopra panchetti. Si vedevan pure qua e là luccicare a mezz'aria alcuni occhietti, spuntar qualche visino tra le tonache: eran le più destre, e le più coraggiose tra l'educande, che, ficcandosi e penetrando tra monaca e monaca, eran riuscite a farsi un po' di pertugio, per vedere anch'esse qualche cosa. Da quella calca uscivano acclamazioni; si vedevan molte braccia dimenarsi, in segno d'accoglienza e di gioia. Giunsero alla porta; Gertrude si trovò a viso a viso con la madre badessa. Dopo i primi complimenti, questa, con una maniera tra il giulivo e il solenne, le domandò cosa desiderasse in quel luogo, dove non c'era chi le potesse negar nulla.
– Son qui...., – cominciò Gertrude; ma, al punto di proferir le parole che dovevano decider quasi irrevocabilmente del suo destino, esitò un momento, e rimase con gli occhi fissi sulla folla che le stava davanti. Vide, in quel momento, una di quelle sue note compagne, che la guardava con un'aria di compassione e di malizia insieme, e pareva che dicesse: ah! la c'è cascata la brava. Quella vista, risvegliando più vivi nell'animo suo tutti gli antichi sentimenti, le restituì anche un po' di quel poco antico coraggio: e già stava cercando una risposta qualunque, diversa da quella che le era stata dettata; quando, alzato lo sguardo alla faccia del padre, quasi per esperimentar le sue forze, scorse su quella un'inquietudine così cupa, un'impazienza così minaccevole, che, risoluta per paura, con la stessa prontezza che avrebbe preso la fuga dinanzi un oggetto terribile, proseguì: – son qui a chiedere d'esser ammessa a vestir l'abito religioso, in questo monastero, dove sono stata allevata così amorevolmente –. La badessa rispose subito, che le dispiaceva molto, in una tale occasione, che le regole non le permettessero di dare immediatamente una risposta, la quale doveva venire dai voti comuni delle suore, e alla quale doveva precedere la licenza de' superiori. Che però Gertrude, conoscendo i sentimenti che s'avevan per lei in quel luogo, poteva preveder con certezza qual sarebbe questa risposta; e che intanto nessuna regola proibiva alla badessa e alle suore di manifestare la consolazione che sentivano di quella richiesta. S'alzò allora un frastono confuso di congratulazioni e d'acclamazioni. Vennero subito gran guantiere colme di dolci, che furon presentati, prima alla sposina, e dopo ai parenti. Mentre alcune monache facevano a rubarsela, e altre complimentavan la madre, altre il principino, la badessa fece pregare il principe che volesse venire alla grata del parlatorio, dove l'attendeva. Era accompagnata da due anziane; e quando lo vide comparire, – signor principe, – disse: – per ubbidire alle regole.... per adempire una formalità indispensabile, sebbene in questo caso.... pure devo dirle.... che, ogni volta che una figlia chiede d'essere ammessa a vestir l'abito,.... la superiora, quale io sono indegnamente,.... è obbligata d'avvertire i genitori.... che se, per caso.... forzassero la volontà della figlia, incorrerebbero nella scomunica. Mi scuserà....
– Benissimo, benissimo, reverenda madre. Lodo la sua esattezza: è troppo giusto.... Ma lei non può dubitare....
– Oh! pensi, signor principe,.... ho parlato per obbligo preciso,.... del resto....
– Certo, certo, madre badessa.
Barattate queste poche parole, i due interlocutori s'inchinarono vicendevolmente, e si separarono, come se a tutt'e due pesasse di rimaner lì testa testa; e andarono a riunirsi ciascuno alla sua compagnia, l'uno fuori, l'altra dentro la soglia claustrale.
– Oh via, – disse il principe: – Gertrude potrà presto godersi a suo bell'agio la compagnia di queste madri. Per ora le abbiamo incomodate abbastanza –. Così detto, fece un inchino; la famiglia si mosse con lui; si rinnovarono i complimenti, e si partì.
Gertrude, nel tornare, non aveva troppa voglia di discorrere. Spaventata del passo che aveva fatto, vergognosa della sua dappocaggine, indispettita contro gli altri e contro sè stessa, faceva tristamente il conto dell'occasioni, che le rimanevano ancora di dir di no; e prometteva debolmente e confusamente a sè stessa che, in questa, o in quella, o in quell'altra, sarebbe più destra e più forte. Con tutti questi pensieri, non le era però cessato affatto il terrore di quel cipiglio del padre; talchè, quando, con un'occhiata datagli alla sfuggita, potè chiarirsi che sul volto di lui non c'era più alcun vestigio di collera, quando anzi vide che si mostrava soddisfattissimo di lei, le parve una bella cosa, e fu, per un istante, tutta contenta.
Appena arrivati, bisognò rivestirsi e rilisciarsi; poi il desinare, poi alcune visite, poi la trottata, poi la conversazione, poi la cena. Sulla fine di questa, il principe mise in campo un altro affare, la scelta della madrina. Così si chiamava una dama, la quale, pregata da' genitori, diventava custode e scorta della giovane monacanda, nel tempo tra la richiesta e l'entratura nel monastero; tempo che veniva speso in visitar le chiese, i palazzi pubblici, le conversazioni, le ville, i santuari: tutte le cose in somma più notabili della città e de' contorni; affinchè le giovani, prima di proferire un voto irrevocabile, vedessero bene a cosa davano un calcio. – Bisognerà pensare a una madrina, – disse il principe: – perchè domani verrà il vicario delle monache, per la formalità dell'esame, e subito dopo, Gertrude verrà proposta in capitolo, per esser accettata dalle madri –. Nel dir questo, s'era voltato verso la principessa; e questa, credendo che fosse un invito a proporre, cominciava: – ci sarebbe.... – Ma il principe interruppe: – No, no, signora principessa: la madrina deve prima di tutto piacere alla sposina; e benchè l'uso universale dia la scelta ai parenti, pure Gertrude ha tanto giudizio, tanta assennatezza, che merita bene che si faccia un'eccezione per lei –. E qui, voltandosi a Gertrude, in atto di chi annunzia una grazia singolare, continuò: – ognuna delle dame che si son trovate questa sera alla conversazione, ha quel che si richiede per esser madrina d'una figlia della nostra casa; non ce n'è nessuna, crederei, che non sia per tenersi onorata della preferenza: scegliete voi.
Gertrude vedeva bene che far questa scelta era dare un nuovo consenso; ma la proposta veniva fatta con tanto apparato, che il rifiuto, per quanto fosse umile, poteva parer disprezzo, o almeno capriccio e leziosaggine. Fece dunque anche quel passo; e nominò la dama che, in quella sera, le era andata più a genio; quella cioè che le aveva fatto più carezze, che l'aveva più lodata, che l'aveva trattata con quelle maniere famigliari, affettuose e premurose, che, ne' primi momenti d'una conoscenza, contraffanno una antica amicizia. – Ottima scelta, – disse il principe, che desiderava e aspettava appunto quella. Fosse arte o caso, era avvenuto come quando il giocator di bussolotti facendovi scorrere davanti agli occhi le carte d'un mazzo, vi dice che ne pensiate una, e lui poi ve la indovinerà; ma le ha fatte scorrere in maniera che ne vediate una sola. Quella dama era stata tanto intorno a Gertrude tutta la sera, l'aveva tanto occupata di sè, che a questa sarebbe bisognato uno sforzo di fantasia per pensarne un'altra. Tante premure poi non eran senza motivo: la dama aveva, da molto tempo, messo gli occhi addosso al principino, per farlo suo genero: quindi riguardava le cose di quella casa come sue proprie; ed era ben naturale che s'interessasse per quella cara Gertrude, niente meno de' suoi parenti più prossimi.
Il giorno dopo, Gertrude si svegliò col pensiero dell'esaminatore che doveva venire; e mentre stava ruminando se potesse cogliere quella occasione così decisiva, per tornare indietro, e in qual maniera, il principe la fece chiamare. – Orsù, figliuola, – le disse: – finora vi siete portata egregiamente: oggi si tratta di coronar l'opera. Tutto quel che s'è fatto finora, s'è fatto di vostro consenso. Se in questo tempo vi fosse nato qualche dubbio, qualche pentimentuccio, grilli di gioventù, avreste dovuto spiegarvi; ma al punto a cui sono ora le cose, non è più tempo di far ragazzate. Quell'uomo dabbene che deve venire stamattina, vi farà cento domande sulla vostra vocazione: e se vi fate monaca di vostra volontà, e il perchè e il per come, e che so io? Se voi titubate nel rispondere, vi terrà sulla corda chi sa quanto. Sarebbe un'uggia, un tormento per voi; ma ne potrebbe anche venire un altro guaio più serio. Dopo tutte le dimostrazioni pubbliche che si son fatte, ogni più piccola esitazione che si vedesse in voi, metterebbe a repentaglio il mio onore, potrebbe far credere ch'io avessi presa una vostra leggerezza per una ferma risoluzione, che avessi precipitato la cosa, che avessi.... che so io? In questo caso, mi troverei nella necessità di scegliere tra due partiti dolorosi: o lasciar che il mondo formi un tristo concetto della mia condotta: partito che non può stare assolutamente con ciò che devo a me stesso. O svelare il vero motivo della vostra risoluzione e.... – Ma qui, vedendo che Gertrude era diventata scarlatta, che le si gonfiavan gli occhi, e il viso si contraeva, come le foglie d'un fiore, nell'afa che precede la burrasca, troncò quel discorso, e, con aria serena, riprese: – via, via, tutto dipende da voi, dal vostro buon giudizio. So che n'avete molto, e non siete ragazza da guastar sulla fine una cosa fatta bene; ma io doveva preveder tutti i casi. Non se ne parli più; e restiam d'accordo che voi risponderete con franchezza, in maniera di non far nascer dubbi nella testa di quell'uomo dabbene. Così anche voi ne sarete fuori più presto –. E qui, dopo aver suggerita qualche risposta all'interrogazioni più probabili, entrò nel solito discorso delle dolcezze e de' godimenti ch'eran preparati a Gertrude nel monastero; e la trattenne in quello, fin che venne un servitore ad annunziare il vicario. Il principe rinnovò in fretta gli avvertimenti più importanti, e lasciò la figlia sola con lui, com'era prescritto.
L'uomo dabbene veniva con un po' d'opinione già fatta che Gertrude avesse una gran vocazione al chiostro: perchè così gli aveva detto il principe, quando era stato a invitarlo. È vero che il buon prete, il quale sapeva che la diffidenza era una delle virtù più necessarie nel suo ufizio, aveva per massima d'andar adagio nel credere a simili proteste, e di stare in guardia contro le preoccupazioni; ma ben di rado avviene che le parole affermative e sicure d'una persona autorevole, in qualsivoglia genere, non tingano del loro colore la mente di chi le ascolta.
Dopo i primi complimenti, – signorina, – le disse, – io vengo a far la parte del diavolo; vengo a mettere in dubbio ciò che, nella sua supplica lei ha dato per certo; vengo a metterle davanti agli occhi le difficoltà, e ad accertarmi se le ha ben considerate. Si contenti ch'io le faccia qualche interrogazione.
– Dica pure, – rispose Gertrude.
Il buon prete cominciò allora a interrogarla, nella forma prescritta dalle regole. – Sente lei in cuor suo una libera, spontanea risoluzione di farsi monaca? Non sono state adoperate minacce, o lusinghe? Non s'è fatto uso di nessuna autorità, per indurla a questo? Parli senza riguardi, e con sincerità, a un uomo il cui dovere è di conoscere la sua vera volontà, per impedire che non le venga usata violenza in nessun modo.
La vera risposta a una tale domanda s'affacciò subito alla mente di Gertrude, con un'evidenza terribile. Per dare quella risposta, bisognava venire a una spiegazione, dire di che era stata minacciata, raccontare una storia.... L'infelice rifuggì spaventata da questa idea; cercò in fretta un'altra risposta; ne trovò una sola che potesse liberarla presto e sicuramente da quel supplizio, la più contraria al vero. – Mi fo monaca, – disse, nascondendo il suo turbamento, – mi fo monaca, di mio genio, liberamente.
– Da quanto tempo le è nato codesto pensiero? – domandò ancora il buon prete.
– L'ho sempre avuto, – rispose Gertrude, divenuta, dopo quel primo passo, più franca a mentire contro se stessa.
– Ma quale è il motivo principale che la induce a farsi monaca?
Il buon prete non sapeva che terribile tasto toccasse; e Gertrude si fece una gran forza per non lasciar trasparire sul viso l'effetto che quelle parole le producevano nell'animo. – Il motivo, – disse, – è di servire a Dio, e di fuggire i pericoli del mondo.
– Non sarebbe mai qualche disgusto? qualche.... mi scusi.... capriccio? Alle volte, una cagione momentanea può fare un'impressione che par che deva durar sempre; e quando poi la cagione cessa, e l'animo si muta, allora....
– No, no, – rispose precipitosamente Gertrude: – la cagione è quella che le ho detto.
Il vicario, più per adempire interamente il suo obbligo, che per la persuasione che ce ne fosse bisogno, insistette con le domande; ma Gertrude era determinata d'ingannarlo. Oltre il ribrezzo che le cagionava il pensiero di render consapevole della sua debolezza quel grave e dabben prete, che pareva così lontano dal sospettar tal cosa di lei; la poveretta pensava poi anche ch'egli poteva bene impedire che si facesse monaca; ma lì finiva la sua autorità sopra di lei, e la sua protezione. Partito che fosse, essa rimarrebbe sola col principe. E qualunque cosa avesse poi a patire in quella casa, il buon prete non n'avrebbe saputo nulla, o sapendolo, con tutta la sua buona intenzione, non avrebbe potuto far altro che aver compassione di lei, quella compassione tranquilla e misurata, che, in generale, s'accorda, come per cortesia, a chi abbia dato cagione o pretesto al male che gli fanno. L'esaminatore fu prima stanco d'interrogare, che la sventurata di mentire: e, sentendo quelle risposte sempre conformi, e non avendo alcun motivo di dubitare della loro schiettezza, mutò finalmente linguaggio; si rallegrò con lei, le chiese, in certo modo, scusa d'aver tardato tanto a far questo suo dovere; aggiunse ciò che credeva più atto a confermarla nel buon proposito; e si licenziò.
Attraversando le sale per uscire, s'abbattè nel principe, il quale pareva che passasse di là a caso; e con lui pure si congratulò delle buone disposizioni in cui aveva trovata la sua figliuola. Il principe era stato fino allora in una sospensione molto penosa: a quella notizia, respirò, e dimenticando la sua gravità consueta, andò quasi di corsa da Gertrude, la ricolmò di lodi, di carezze e di promesse, con un giubilo cordiale, con una tenerezza in gran parte sincera: così fatto è questo guazzabuglio del cuore umano.
Noi non seguiremo Gertrude in quel giro continuato di spettacoli e di divertimenti. E neppure descriveremo, in particolare e per ordine, i sentimenti dell'animo suo in tutto quel tempo: sarebbe una storia di dolori e di fluttuazioni, troppo monotona, e troppo somigliante alle cose già dette. L'amenità de' luoghi, la varietà degli oggetti, quello svago che pur trovava nello scorrere in qua e in là all'aria aperta, le rendevan più odiosa l'idea del luogo dove alla fine si smonterebbe per l'ultima volta, per sempre. Più pungenti ancora eran l'impressioni che riceveva nelle conversazioni e nelle feste. La vista delle spose alle quali si dava questo titolo nel senso più ovvio e più usitato, le cagionava un'invidia, un rodimento intollerabile; e talvolta l'aspetto di qualche altro personaggio le faceva parere che, nel sentirsi dare quel titolo, dovesse trovarsi il colmo d'ogni felicità. Talvolta la pompa de' palazzi, lo splendore degli addobbi, il brulichìo e il fracasso giulivo delle feste, le comunicavano un'ebbrezza, un ardor tale di viver lieto, che prometteva a se stessa di disdirsi, di soffrir tutto, piuttosto che tornare all'ombra fredda e morta del chiostro. Ma tutte quelle risoluzioni sfumavano alla considerazione più riposata delle difficoltà, al solo fissar gli occhi in viso al principe. Talvolta anche, il pensiero di dover abbandonare per sempre que' godimenti, gliene rendeva amaro e penoso quel piccol saggio; come l'infermo assetato guarda con rabbia, e quasi rispinge con dispetto il cucchiaio d'acqua che il medico gli concede a fatica. Intanto il vicario delle monache ebbe rilasciata l'attestazione necessaria, e venne la licenza di tenere il capitolo per l'accettazione di Gertrude. Il capitolo si tenne; concorsero, com'era da aspettarsi, i due terzi de' voti segreti ch'eran richiesti da' regolamenti; e Gertrude fu accettata. Lei medesima, stanca di quel lungo strazio, chiese allora d'entrar più presto che fosse possibile, nel monastero. Non c'era sicuramente chi volesse frenare una tale impazienza. Fu dunque fatta la sua volontà; e, condotta pomposamente al monastero, vestì l'abito. Dopo dodici mesi di noviziato, pieni di pentimenti e di ripentimenti, si trovò al momento della professione, al momento cioè in cui conveniva, o dire un no più strano, più inaspettato, più scandaloso che mai, o ripetere un sì tante volte detto; lo ripetè, e fu monaca per sempre.
È una delle facoltà singolari e incomunicabili della religione cristiana, il poter indirizzare e consolare chiunque, in qualsivoglia congiuntura, a qualsivoglia termine, ricorra ad essa. Se al passato c'è rimedio, essa lo prescrive, lo somministra, dà lume e vigore per metterlo in opera, a qualunque costo; se non c'è, essa dà il modo di far realmente e in effetto, ciò che si dice in proverbio, di necessità virtù. Insegna a continuare con sapienza ciò ch'è stato intrapreso per leggerezza; piega l'animo ad abbracciar con propensione ciò che è stato imposto dalla prepotenza, e dà a una scelta che fu temeraria, ma che è irrevocabile, tutta la santità, tutta la saviezza, diciamolo pur francamente, tutte le gioie della vocazione. È una strada così fatta che, da qualunque laberinto, da qualunque precipizio, l'uomo capiti ad essa, e vi faccia un passo, può d'allora in poi camminare con sicurezza e di buona voglia, e arrivar lietamente a un lieto fine. Con questo mezzo, Gertrude avrebbe potuto essere una monaca santa e contenta, comunque lo fosse divenuta. Ma l'infelice si dibatteva in vece sotto il giogo, e così ne
sentiva più forte il peso e le scosse. Un rammarico incessante della libertà perduta, l'abborrimento dello stato presente, un vagar faticoso dietro a desidèri che non sarebbero mai soddisfatti, tali erano le principali occupazioni dell'animo suo. Rimasticava quell'amaro passato, ricomponeva nella memoria tutte le circostanze per le quali si trovava lì; e disfaceva mille volte inutilmente col pensiero ciò che aveva fatto con l'opera; accusava sè di dappocaggine, altri di tirannia e di perfidia; e si rodeva. Idolatrava insieme e piangeva la sua bellezza, deplorava una gioventù destinata a struggersi in un lento martirio, e invidiava, in certi momenti, qualunque donna, in qualunque condizione, con qualunque coscienza, potesse liberamente godersi nel mondo que' doni.
La vista di quelle monache che avevan tenuto di mano a tirarla là dentro, le era odiosa. Si ricordava l'arti e i raggiri che avevan messi in opera, e le pagava con tante sgarbatezze, con tanti dispetti, e anche con aperti rinfacciamenti. A quelle conveniva le più volte mandar giù e tacere: perchè il principe aveva ben voluto tiranneggiar la figlia quanto era necessario per ispingerla al chiostro; ma ottenuto l'intento, non avrebbe così facilmente sofferto che altri pretendesse d'aver ragione contro il suo sangue: e ogni po' di rumore che avesser fatto, poteva esser cagione di far loro perdere quella gran protezione, o cambiar per avventura il protettore in nemico. Pare che Gertrude avrebbe dovuto sentire una certa propensione per l'altre suore, che non avevano avuto parte in quegl'intrighi, e che, senza averla desiderata per compagna, l'amavano come tale; e pie, occupate e ilari, le mostravano col loro esempio come anche là dentro si potesse non solo vivere, ma starci bene. Ma queste pure le erano odiose, per un altro verso. La loro aria di pietà e di contentezza le riusciva come un rimprovero della sua inquietudine, e della sua condotta bisbetica; e non lasciava sfuggire occasione di deriderle dietro le spalle, come pinzochere, o di morderle come ipocrite. Forse sarebbe stata meno avversa ad esse, se avesse saputo o indovinato che le poche palle nere, trovate nel bossolo che decise della sua accettazione, c'erano appunto state messe da quelle.
Qualche consolazione le pareva talvolta di trovar nel comandare, nell'esser corteggiata in monastero, nel ricever visite di complimento da persone di fuori, nello spuntar qualche impegno, nello spendere la sua protezione, nel sentirsi chiamar la signora; ma quali consolazioni! Il cuore, trovandosene così poco appagato, avrebbe voluto di quando in quando aggiungervi, e goder con esse le consolazioni della religione; ma queste non vengono se non a chi trascura quell'altre: come il naufrago, se vuole afferrar la tavola che può condurlo in salvo sulla riva, deve pure allargare il pugno, e abbandonar l'alghe, che aveva prese, per una rabbia d'istinto.
Poco dopo la professione, Gertrude era stata fatta maestra dell'educande; ora pensate come dovevano stare quelle giovinette, sotto una tal disciplina. Le sue antiche confidenti eran tutte uscite; ma lei serbava vive tutte le passioni di quel tempo; e, in un modo o in un altro, l'allieve dovevan portarne il peso. Quando le veniva in mente che molte di loro eran destinate a vivere in quel mondo dal quale essa era esclusa per sempre, provava contro quelle poverine un astio, un desiderio quasi di vendetta; e le teneva sotto, le bistrattava, faceva loro scontare anticipatamente i piaceri che avrebber goduti
un giorno. Chi avesse sentito, in que' momenti, con che sdegno magistrale le gridava, per ogni piccola scappatella, l'avrebbe creduta una donna d'una spiritualità salvatica e indiscreta. In altri momenti, lo stesso orrore per il chiostro, per la regola, per l'ubbidienza, scoppiava in accessi d'umore tutto opposto. Allora, non solo sopportava la svagatezza clamorosa delle sue allieve, ma l'eccitava; si mischiava ne' loro giochi, e li rendeva più sregolati; entrava a parte de' loro discorsi, e li spingeva più in là dell'intenzioni con le quali esse gli avevano incominciati. Se qualcheduna diceva una parola sul cicalìo della madre badessa, la maestra lo imitava lungamente, e ne faceva una scena di commedia; contraffaceva il volto d'una monaca, l'andatura d'un'altra: rideva allora sgangheratamente; ma eran risa che non la lasciavano più allegra di prima. Così era vissuta alcuni anni, non avendo comodo, nè occasione di far di più; quando la sua disgrazia volle che un'occasione si presentasse.
Tra l'altre distinzioni e privilegi che le erano stati concessi, per compensarla di non poter esser badessa, c'era anche quello di stare in un quartiere a parte. Quel lato del monastero era contiguo a una casa abitata da un giovine, scellerato di professione, uno de' tanti, che, in que' tempi, e co' loro sgherri, e con l'alleanze d'altri scellerati, potevano, fino a un certo segno, ridersi della forza pubblica e delle leggi. Il nostro manoscritto lo nomina Egidio, senza parlar del casato. Costui, da una sua finestrina che dominava un cortiletto di quel quartiere, avendo veduta Gertrude qualche volta passare o girandolar lì, per ozio, allettato anzi che atterrito dai pericoli e dall'empietà dell'impresa, un giorno osò rivolgerle il discorso. La sventurata rispose.
In que' primi momenti, provò una contentezza, non schietta al certo, ma viva. Nel vòto uggioso dell'animo suo s'era venuta a infondere un'occupazione forte, continua e, direi quasi, una vita potente; ma quella contentezza era simile alla bevanda ristorativa che la crudeltà ingegnosa degli antichi mesceva al condannato, per dargli forza a sostenere i tormenti. Si videro, nello stesso tempo, di gran novità in tutta la sua condotta: divenne, tutt'a un tratto, più regolare, più tranquilla, smesse gli scherni e il brontolìo, si mostrò anzi carezzevole e manierosa, dimodochè le suore si rallegravano a vicenda del cambiamento felice; lontane com'erano dall'immaginarne il vero motivo, e dal comprendere che quella nuova virtù non era altro che ipocrisia aggiunta all'antiche magagne. Quell'apparenza però, quella, per dir così, imbiancatura esteriore, non durò gran tempo, almeno con quella continuità e uguaglianza: ben presto tornarono in campo i soliti dispetti e i soliti capricci, tornarono a farsi sentire l'imprecazioni e gli scherni contro la prigione claustrale, e talvolta espressi in un linguaggio insolito in quel luogo, e anche in quella bocca. Però, ad ognuna di queste scappate veniva dietro un pentimento, una gran cura di farle dimenticare, a forza di moine e buone parole. Le suore sopportavano alla meglio tutti questi alt'e bassi, e gli attribuivano all'indole bisbetica e leggiera della signora.
Per qualche tempo, non parve che nessuna pensasse più in là; ma un giorno che la signora, venuta a parole con una conversa, per non so che pettegolezzo, si lasciò andare a maltrattarla fuor di modo, e non la finiva più, la conversa, dopo aver sofferto, ed essersi morse le labbra un pezzo, scappatale finalmente la pazienza, buttò là una parola, che lei sapeva qualche cosa, e, che, a tempo e luogo, avrebbe parlato. Da quel momento in poi, la signora non ebbe più pace. Non passò però molto tempo,
che la conversa fu aspettata in vano, una mattina, a' suoi ufizi consueti: si va a veder nella sua cella, e non si trova: è chiamata ad alta voce; non risponde: cerca di qua, cerca di là, gira e rigira, dalla cima al fondo; non c'è in nessun luogo. E chi sa quali congetture si sarebber fatte, se, appunto nel cercare, non si fosse scoperto una buca nel muro dell'orto; la qual cosa fece pensare a tutte, che fosse sfrattata di là. Si fecero gran ricerche in Monza e ne' contorni, e principalmente a Meda, di dov'era quella conversa; si scrisse in varie parti: non se n'ebbe mai la più piccola notizia. Forse se ne sarebbe potuto saper di più, se, in vece di cercar lontano, si fosse scavato vicino. Dopo molte maraviglie, perchè nessuno l'avrebbe creduta capace di ciò, e dopo molti discorsi, si concluse che doveva essere andata lontano, lontano. E perchè scappò detto a una suora: – s'è rifugiata in Olanda di sicuro, – si disse subito, e si ritenne per un pezzo, nel monastero e fuori, che si fosse rifugiata in Olanda. Non pare però che la signora fosse di questo parere. Non già che mostrasse di non credere, o combattesse l'opinion comune, con sue ragioni particolari: se ne aveva, certo, ragioni non furono mai così ben dissimulate; nè c'era cosa da cui s'astenesse più volentieri che da rimestar quella storia, cosa di cui si curasse meno che di toccare il fondo di quel mistero. Ma quanto meno ne parlava, tanto più ci pensava. Quante volte al giorno l'immagine di quella donna veniva a cacciarsi d'improvviso nella sua mente, e si piantava lì, e non voleva moversi! Quante volte avrebbe desiderato di vedersela dinanzi viva e reale, piuttosto che averla sempre fissa nel pensiero, piuttosto che dover trovarsi, giorno e notte, in compagnia di quella forma vana, terribile, impassibile! Quante volte avrebbe voluto sentir davvero la voce di colei, qualunque cosa avesse potuto minacciare, piuttosto che aver sempre nell'intimo dell'orecchio mentale il susurro fantastico di quella stessa voce, e sentirne parole ripetute con una pertinacia, con un'insistenza infaticabile, che nessuna persona vivente non ebbe mai!
Era scorso circa un anno dopo quel fatto, quando Lucia fu presentata alla signora, ed ebbe con lei quel colloquio al quale siam rimasti col racconto. La signora moltiplicava le domande intorno alla persecuzione di don Rodrigo, e entrava in certi particolari, con una intrepidezza, che riuscì e doveva riuscire più che nuova a Lucia, la quale non aveva mai pensato che la curiosità delle monache potesse esercitarsi intorno a simili argomenti. I giudizi poi che quella frammischiava all'interrogazioni, o che lasciava trasparire, non eran meno strani. Pareva quasi che ridesse del gran ribrezzo che Lucia aveva sempre avuto di quel signore, e domandava se era un mostro, da far tanta paura: pareva quasi che avrebbe trovato irragionevole e sciocca la ritrosia della giovine, se non avesse avuto per ragione la preferenza data a Renzo. E su questo pure s'avanzava a domande, che facevano stupire e arrossire l'interrogata. Avvedendosi poi d'aver troppo lasciata correr la lingua dietro agli svagamenti del cervello, cercò di correggere e d'interpretare in meglio quelle sue ciarle; ma non potè fare che a Lucia non ne rimanesse uno stupore dispiacevole, e come un confuso spavento. E appena potè trovarsi sola con la madre, se n'aprì con lei; ma Agnese, come più esperta, sciolse, con poche parole, tutti que' dubbi, e spiegò tutto il mistero. – Non te ne far maraviglia, – disse: – quando avrai conosciuto il mondo quanto me, vedrai che non son cose da farsene maraviglia. I signori, chi più, chi meno, chi per un verso, chi per un altro, han tutti un po' del matto. Convien lasciarli dire, principalmente quando s'ha bisogno di loro; far vista d'ascoltarli sul serio, come se dicessero delle cose giuste. Hai sentito come m'ha dato sulla voce, come se avessi detto qualche gran sproposito? Io non me ne son fatta caso punto. Son tutti così. E con tutto ciò, sia ringraziato il cielo, che pare che questa signora t'abbia preso a ben volere, e voglia proteggerci davvero. Del resto, se camperai, figliuola mia, e se t'accaderà ancora d'aver che fare con de' signori, ne sentirai, ne sentirai, ne sentirai.
Il desiderio d'obbligare il padre guardiano, la compiacenza di proteggere, il pensiero del buon concetto che poteva fruttare la protezione impiegata così santamente, una certa inclinazione per Lucia, e anche un certo sollievo nel far del bene a una creatura innocente, nel soccorrere e consolare oppressi, avevan realmente disposta la signora a prendersi a petto la sorte delle due povere fuggitive. A sua richiesta, e a suo riguardo, furono alloggiate nel quartiere della fattoressa attiguo al chiostro, e trattate come se fossero addette al servizio del monastero. La madre e la figlia si rallegravano insieme d'aver trovato così presto un asilo sicuro e onorato. Avrebber anche avuto molto piacere di rimanervi ignorate da ogni persona; ma la cosa non era facile in un monastero: tanto più che c'era un uomo troppo premuroso d'aver notizie d'una di loro, e nell'animo del quale, alla passione e alla picca di prima s'era aggiunta anche la stizza d'essere stato prevenuto e deluso. E noi, lasciando le donne nel loro ricovero, torneremo al palazzotto di costui, nell'ora in cui stava attendendo l'esito della sua scellerata spedizione.

CAPITOLO XI
Come un branco di segugi, dopo aver inseguita invano una lepre, tornano mortificati verso il padrone, co' musi bassi, e con le code ciondoloni, così, in quella scompigliata notte, tornavano i bravi al palazzotto di don Rodrigo. Egli camminava innanzi e indietro, al buio, per una stanzaccia disabitata dell'ultimo piano, che rispondeva sulla spianata. Ogni tanto si fermava, tendeva l'orecchio, guardava dalle fessure dell'imposte intarlate, pieno d'impazienza e non privo d'inquietudine, non solo per l'incertezza della riuscita, ma anche per le conseguenze possibili; perchè era la più grossa e la più arrischiata a cui il brav'uomo avesse ancor messo mano. S'andava però rassicurando col pensiero delle precauzioni prese per distrugger gl'indizi, se non i sospetti. "In quanto ai sospetti", pensava, "me ne rido. Vorrei un po' sapere chi sarà quel voglioso che venga quassù a veder se c'è o non c'è una ragazza. Venga, venga quel tanghero, che sarà ben ricevuto. Venga il frate, venga. La vecchia? Vada a Bergamo la vecchia. La giustizia? Poh la giustizia! Il podestà non è un ragazzo, nè un matto. E a Milano? Chi si cura di costoro a Milano? Chi gli darebbe retta? Chi sa che ci siano? Son come gente perduta sulla terra; non hanno nè anche un padrone: gente di nessuno. Via, via, niente paura. Come rimarrà Attilio, domattina! Vedrà, vedrà s'io fo ciarle o fatti. E poi.... se mai nascesse qualche imbroglio.... che so io? qualche nemico che volesse cogliere quest'occasione,.... anche Attilio saprà consigliarmi: c'è impegnato l'onore di tutto il parentado". Ma il pensiero sul quale si fermava di più, perchè in esso trovava insieme un acquietamento de' dubbi, e un pascolo alla passion principale, era il pensiero delle lusinghe, delle promesse che adoprerebbe per abbonire Lucia. "Avrà tanta paura di trovarsi qui sola, in mezzo a costoro, a queste facce, che.... il viso più umano qui son io, per bacco.... che dovrà ricorrere a me, toccherà a lei a pregare; e se prega....".
Mentre fa questi bei conti, sente un calpestìo, va alla finestra, apre un poco, fa capolino; son loro. "E la bussola? Diavolo! dov'è la bussola? Tre, cinque, otto: ci son tutti; c'è anche il Griso; la bussola non c'è: diavolo! diavolo! il Griso me ne renderà conto".
Entrati che furono, il Griso posò in un angolo d'una stanza terrena il suo bordone, posò il cappellaccio e il sanrocchino, e, come richiedeva la sua carica, che in quel momento nessuno gl'invidiava, salì a render quel conto a don Rodrigo. Questo l'aspettava in cima alla scala; e vistolo apparire con quella goffa e sguaiata presenza del birbone deluso, – ebbene, – gli disse, o gli gridò: – signore spaccone, signor capitano, signor lascifareame?
– L'è dura, – rispose il Griso, restando con un piede sul primo scalino, – l'è dura di ricever de' rimproveri, dopo aver lavorato fedelmente, e cercato di fare il proprio dovere, e arrischiata anche la pelle.
– Com'è andata? Sentiremo, sentiremo, – disse don Rodrigo, e s'avviò verso la sua camera, dove il Griso lo seguì, e fece subito la relazione di ciò che aveva disposto, fatto, veduto e non veduto, sentito, temuto, riparato; e la fece con quell'ordine e con quella confusione, con quella dubbiezza e con quello sbalordimento, che dovevano per forza regnare insieme nelle sue idee.
– Tu non hai torto, e ti sei portato bene, – disse don Rodrigo: – hai fatto quello che si poteva; ma.... ma, che sotto questo tetto ci fosse una spia! Se c'è, se lo arrivo a scoprire, e lo scopriremo se c'è, te l'accomodo io; ti so dir io, Griso, che lo concio per il dì delle feste.
– Anche a me, signore, – disse il Griso, – è passato per la mente un tal sospetto: e se fosse vero, se si venisse a scoprire un birbone di questa sorte, il signor padrone lo deve metter nelle mie mani. Uno che si fosse preso il divertimento di farmi passare una notte come questa! toccherebbe a me a pagarlo. Però, da varie cose m'è parso di poter rilevare che ci dev'essere qualche altro intrigo, che per ora non si può capire. Domani, signore, domani se ne verrà in chiaro.
– Non siete stati riconosciuti almeno?
Il Griso rispose che sperava di no; e la conclusione del discorso fu che don Rodrigo gli ordinò, per il giorno dopo, tre cose che colui avrebbe sapute ben pensare anche da sè. Spedire la mattina presto due uomini a fare al console quella tale intimazione, che fu poi fatta, come abbiam veduto; due altri al casolare a far la ronda, per tenerne lontano ogni ozioso che vi capitasse, e sottrarre a ogni sguardo la bussola fino alla notte prossima, in cui si manderebbe a prenderla; giacchè per allora non conveniva fare altri movimenti da dar sospetto; andar poi lui, e mandare anche altri, de' più disinvolti e di buona testa, a mescolarsi con la gente, per scovar qualcosa intorno all'imbroglio di quella notte. Dati tali ordini, don Rodrigo se n'andò a dormire, e ci lasciò andare anche il Griso, congedandolo con molte lodi, dalle quali traspariva evidentemente l'intenzione di risarcirlo degl'improperi precipitati coi quali lo aveva accolto.
Va a dormire, povero Griso, che tu ne devi aver bisogno. Povero Griso! In faccende tutto il giorno, in faccende mezza la notte, senza contare il pericolo di cader sotto l'unghie de' villani, o di buscarti una taglia per rapto di donna honesta, per giunta di quelle che hai già addosso; e poi esser ricevuto in quella maniera! Ma! così pagano spesso gli uomini. Tu hai però potuto vedere, in questa circostanza, che qualche volta la giustizia, se non arriva alla prima, arriva, o presto o tardi anche in questo mondo. Va a dormire per ora: che un giorno avrai forse a somministrarcene un'altra prova, e più notabile di questa.
La mattina seguente, il Griso era fuori di nuovo in faccende, quando don Rodrigo s'alzò. Questo cercò subito del conte Attilio, il quale, vedendolo spuntare, fece un viso e un atto canzonatorio, e gli gridò: – san Martino!
– Non so cosa vi dire, – rispose don Rodrigo, arrivandogli accanto: – pagherò la scommessa; ma non è questo quel che più mi scotta. Non v'avevo detto nulla, perche, lo confesso, pensavo di farvi rimanere stamattina. Ma.... basta, ora vi racconterò tutto.

– Ci ha messo uno zampino quel frate in quest'affare, – disse il cugino, dopo aver sentito tutto, con più serietà che non si sarebbe aspettato da un cervello così balzano. – Quel frate, – continuò, – con quel suo fare di gatta morta, e con quelle sue proposizioni sciocche, io l'ho per un dirittone, e per un impiccione. E voi non vi siete fidato di me, non m'avete mai detto chiaro cosa sia venuto qui a impastocchiarvi l'altro giorno –. Don Rodrigo riferì il dialogo. – E voi avete avuto tanta sofferenza? – esclamò il conte Attilio: – e l'avete lasciato andare com'era venuto?
– Che volevate ch'io mi tirassi addosso tutti i cappuccini d'Italia?
– Non so, – disse il conte Attilio, – se, in quel momento, mi sarei ricordato che ci fossero al mondo altri cappuccini che quel temerario birbante; ma via, anche nelle regole della prudenza, manca la maniera di prendersi soddisfazione anche d'un cappuccino? Bisogna saper raddoppiare a tempo le gentilezze a tutto il corpo, e allora si può impunemente dare un carico di bastonate a un membro. Basta; ha scansato la punizione che gli stava più bene; ma lo prendo io sotto la mia protezione, e voglio aver la consolazione d'insegnargli come si parla co' pari nostri.
– Non mi fate peggio.
– Fidatevi una volta, che vi servirò da parente e da amico.
– Cosa pensate di fare?
– Non lo so ancora; ma lo servirò io di sicuro il frate. Ci penserò, e.... il signor conte zio del Consiglio segreto è lui che mi deve fare il servizio. Caro signor conte zio! Quanto mi diverto ogni volta che lo posso far lavorare per me, un politicone di quel calibro! Doman l'altro sarò a Milano, e, in una maniera o in un'altra, il frate sarà servito.
Venne intanto la colazione, la quale non interruppe il discorso d'un affare di quell'importanza. Il conte Attilio ne parlava con disinvoltura; e, sebbene ci prendesse quella parte che richiedeva la sua amicizia per il cugino, e l'onore del nome comune, secondo le idee che aveva d'amicizia e d'onore, pure ogni tanto non poteva tenersi di non rider sotto i baffi, di quella bella riuscita. Ma don Rodrigo, ch'era in causa propria, e che, credendo di far quietamente un gran colpo, gli era andato fallito con fracasso, era agitato da passioni più gravi, e distratto da pensieri più fastidiosi. – Di belle ciarle, – diceva, – faranno questi mascalzoni, in tutto il contorno. Ma che m'importa? In quanto alla giustizia, me ne rido: prove non ce n'è; quando ce ne fosse, me ne riderei ugualmente: a buon conto, ho fatto stamattina avvertire il console che guardi bene di non far deposizione dell'avvenuto. Non ne seguirebbe nulla; ma le ciarle, quando vanno in lungo, mi seccano. È anche troppo ch'io sia stato burlato così barbaramente.
– Avete fatto benissimo, – rispondeva il conte Attilio. – Codesto vostro podestà.... gran caparbio, gran testa vota, gran seccatore d'un podestà.... è poi un galantuomo, un uomo che sa il suo dovere; e appunto quando s'ha che fare con persone tali, bisogna aver più riguardo di non metterle in impicci. Se un mascalzone di console fa una deposizione, il podestà, per quanto sia ben intenzionato, bisogna pure che....
– Ma voi, – interruppe, con un po' di stizza, don Rodrigo, – voi guastate le mie faccende, con quel vostro contraddirgli in tutto, e dargli sulla voce, e canzonarlo anche, all'occorrenza. Che diavolo, che un podestà non possa esser bestia e ostinato, quando nel rimanente è un galantuomo!
– Sapete, cugino, – disse guardandolo, maravigliato, il conte Attilio, – sapete, che comincio a credere che abbiate un po' di paura? Mi prendete sul serio anche il podestà....
– Via via, non avete detto voi stesso che bisogna tenerlo di conto?
– L'ho detto: e quando si tratta d'un affare serio, vi farò vedere che non sono un ragazzo. Sapete cosa mi basta l'animo di far per voi? Son uomo da andare in persona a far visita al signor podestà. Ah! sarà contento dell'onore? E son uomo da lasciarlo parlare per mezz'ora del conte duca, e del nostro signor castellano spagnolo, e da dargli ragione in tutto, anche quando ne dirà di quelle così massicce. Butterò poi là qualche parolina sul conte zio del Consiglio segreto: e sapete che effetto fanno quelle paroline nell'orecchio del signor podestà. Alla fin de' conti, ha più bisogno lui della nostra protezione, che voi della sua condiscendenza. Farò di buono, e ci anderò, e ve lo lascerò meglio disposto che mai.
Dopo queste e altre simili parole, il conte Attilio uscì, per andare a caccia; e don Rodrigo stette aspettando con ansietà il ritorno del Griso. Venne costui finalmente, sull'ora del desinare, a far la sua relazione.
Lo scompiglio di quella notte era stato tanto clamoroso, la sparizione di tre persone da un paesello era un tal avvenimento, che le ricerche, e per premura e per curiosità, dovevano naturalmente esser molte e calde e insistenti; e dall'altra parte, gl'informati di qualche cosa eran troppi, per andar tutti d'accordo a tacer tutto. Perpetua non poteva farsi veder sull'uscio, che non fosse tempestata da quello e da quell'altro, perchè dicesse chi era
stato a far quella gran paura al suo padrone: e Perpetua, ripensando a tutte le circostanze del fatto, e raccapezzandosi finalmente ch'era stata infinocchiata da Agnese, sentiva tanta rabbia di quella perfidia, che aveva proprio bisogno d'un po' di sfogo. Non già che andasse lamentandosi col terzo e col quarto della maniera tenuta per infinocchiar lei: su questo non fiatava; ma il tiro fatto al suo povero padrone non lo poteva passare affatto sotto silenzio; e sopra tutto, che un tiro tale fosse stato concertato e tentato da quel giovine dabbene, da quella buona vedova, da quella madonnina infilzata. Don Abbondio poteva ben comandarle risolutamente, e pregarla cordialmente che stesse zitta; lei poteva bene ripetergli che non faceva bisogno di suggerirle una cosa tanto chiara e tanto naturale; certo è che un così gran segreto stava nel cuore della povera donna, come, in una botte vecchia e mal cerchiata, un vino molto giovine, che grilla e gorgoglia e ribolle, e, se non manda il tappo per aria, gli geme all'intorno, e vien fuori in ischiuma, e trapela tra doga e doga, e gocciola di qua e di là, tanto che uno può assaggiarlo, e dire a un di presso che vino è. Gervaso, a cui non pareva vero d'essere una volta più informato degli altri, a cui non pareva piccola gloria l'avere avuta una gran paura, a cui, per aver tenuto di mano a una cosa che puzzava di criminale, pareva d'esser diventato un uomo come gli altri, crepava di voglia di vantarsene. E quantunque Tonio, che pensava seriamente all'inquisizioni e ai processi possibili e al conto da rendere, gli comandasse, co' pugni sul viso, di non dir nulla a 
nessuno, pure non ci fu verso di soffogargli in bocca ogni parola. Del resto Tonio, anche lui, dopo essere stato quella notte fuor di casa in ora insolita, tornandovi, con un passo e con un sembiante insolito, e con un'agitazion d'animo che lo disponeva alla sincerità, non potè dissimulare il fatto a sua moglie; la quale non era muta. Chi parlò meno, fu Menico; perchè, appena ebbe raccontata ai genitori la storia e il motivo della sua spedizione, parve a questi una cosa così terribile che un loro figliuolo avesse avuto parte a buttare all'aria un'impresa di don Rodrigo, che quasi quasi non lasciaron finire al ragazzo il suo racconto. Gli fecero poi subito i più forti e minacciosi comandi che guardasse bene di non far neppure un cenno di nulla: e la mattina seguente, non
parendo loro d'essersi abbastanza assicurati, risolvettero di tenerlo chiuso in casa, per quel giorno, e per qualche altro ancora. Ma che? essi medesimi poi, chiacchierando con la gente del paese, e senza voler mostrar di saperne più di loro, quando si veniva a quel punto oscuro della fuga de' nostri tre poveretti, e del come, e del perchè, e del dove, aggiungevano, come cosa conosciuta, che s'eran rifugiati a Pescarenico. Così anche questa circostanza entrò ne' discorsi comuni.
Con tutti questi brani di notizie, messi poi insieme e uniti come s'usa, e con la frangia che ci s'attacca naturalmente nel cucire, c'era da fare una storia d'una certezza e d'una chiarezza tale, da esserne pago ogni intelletto più critico. Ma quella invasion de' bravi, accidente troppo grave e troppo rumoroso per esser lasciato fuori, e del quale nessuno aveva una conoscenza un po' positiva, quell'accidente era ciò che imbrogliava tutta la storia. Si mormorava il nome di don Rodrigo: in questo andavan tutti d'accordo; nel resto tutto era oscurità e congetture diverse. Si parlava molto de' due bravacci ch'erano stati veduti nella strada, sul far della sera, e dell'altro che stava sull'uscio dell'osteria; ma che lume si poteva ricavare da questo fatto così asciutto? Si domandava bene all'oste chi era stato da lui la sera avanti; ma l'oste, a dargli retta, non si rammentava neppure se avesse veduto gente quella sera; e badava a dire che l'osteria è un porto di mare. Sopra tutto, confondeva le teste, e disordinava le congetture quel pellegrino veduto da Stefano e da Carlandrea, quel pellegrino che i malandrini volevano ammazzare, e che se n'era andato con loro, o che essi avevan portato via. Cos'era venuto a fare? Era un'anima del purgatorio, comparsa per aiutar le donne; era un'anima dannata d'un pellegrino birbante e impostore, che veniva sempre di notte a unirsi con chi facesse di quelle che lui aveva fatte vivendo; era un pellegrino vivo e vero, che coloro avevan voluto ammazzare, per timor che gridasse, e destasse il paese; era (vedete un po' cosa si va a pensare!) uno di quegli stessi malandrini travestito da pellegrino; era questo, era quello, era tante cose che tutta la sagacità e l'esperienza del Griso non sarebbe bastata a scoprire chi fosse, se il Griso avesse dovuto rilevar questa parte della storia da' discorsi altrui. Ma, come il lettore sa, ciò che la rendeva imbrogliata agli altri, era appunto il più chiaro per lui: servendosene di chiave per interpretare le altre notizie raccolte da lui immediatamente, o col mezzo degli esploratori subordinati, potè di tutto comporne per don Rodrigo una relazione bastantemente distinta. Si chiuse subito con lui, e l'informò del colpo tentato dai poveri sposi, il che spiegava naturalmente la casa trovata vota e il sonare a martello, senza che facesse bisogno di supporre che in casa ci fosse qualche traditore, come dicevano que' due galantuomini. L'informò della fuga; e anche a questa era facile trovarci le sue ragioni: il timore degli sposi colti in fallo, o qualche avviso dell'invasione, dato loro quand'era scoperta, e il paese tutto a soqquadro. Disse finalmente che s'eran ricoverati a Pescarenico; più in là non andava la sua scienza. Piacque a don Rodrigo l'esser certo che nessuno l'aveva tradito, e il vedere che non rimanevano tracce del suo fatto; ma fu quella una rapida e leggiera compiacenza. – Fuggiti insieme! – gridò: – insieme! E quel frate birbante! Quel frate! – la parola gli usciva arrantolata dalla gola, e smozzicata tra' denti, che mordevano il dito: il suo aspetto era brutto come le sue passioni. – Quel frate me la pagherà. Griso! non son chi sono.... voglio sapere, voglio trovare.... questa sera, voglio saper dove sono. Non ho pace. A Pescarenico, subito, a sapere, a vedere, a trovare.... Quattro scudi subito, e la mia protezione per sempre. Questa sera lo voglio sapere. E quel birbone....! quel frate....!
Il Griso di nuovo in campo; e, la sera di quel giorno medesimo, potè riportare al suo degno padrone la notizia desiderata: ed ecco in qual maniera.
Una delle più gran consolazioni di questa vita è l'amicizia; e una delle consolazioni dell'amicizia è quell'avere a cui confidare un segreto. Ora, gli amici non sono a due a due, come gli sposi; ognuno, generalmente parlando, ne ha più d'uno: il che forma una catena, di cui nessuno potrebbe trovar la fine. Quando dunque un amico si procura quella consolazione di deporre un segreto nel seno d'un altro, dà a costui la voglia di procurarsi la stessa consolazione anche lui. Lo prega, è vero, di non dir nulla a nessuno; e una tal condizione, chi la prendesse nel senso rigoroso delle parole, troncherebbe immediatamente il corso delle consolazioni. Ma la pratica generale ha voluto che obblighi soltanto a non confidare il segreto, se non a chi sia un amico ugualmente fidato, e imponendogli la stessa condizione. Così, d'amico fidato in amico fidato, il segreto gira e gira per quell'immensa catena, tanto che arriva all'orecchio di colui o di coloro a cui il primo che ha parlato intendeva appunto di non lasciarlo arrivar mai. Avrebbe però ordinariamente a stare un gran pezzo in cammino, se ognuno non avesse che due amici: quello che gli dice, e quello a cui ridice la cosa da tacersi. Ma ci son degli uomini privilegiati che li contano a centinaia; e quando il segreto è venuto a uno di questi uomini, i giri divengon sì rapidi e sì moltiplici, che non è più possibile di seguirne la traccia. Il nostro autore non ha potuto accertarsi per quante bocche fosse passato il segreto che il Griso aveva ordine di scovare: il fatto sta che il buon uomo da cui erano state scortate le donne a Monza, tornando, verso le ventitre, col suo baroccio, a Pescarenico, s'abbattè, prima d'arrivare a casa, in un amico fidato, al quale raccontò, in gran confidenza, l'opera buona che aveva fatta, e il rimanente; e il fatto sta che il Griso potè, due ore dopo, correre al palazzotto, a riferire a don Rodrigo che Lucia e sua madre s'eran ricoverate in un convento di Monza, e che Renzo aveva seguitata la sua strada fino a Milano.
Don Rodrigo provò una scellerata allegrezza di quella separazione, e sentì rinascere un po' di quella scellerata speranza d'arrivare al suo intento. Pensò alla maniera, gran parte della notte; e s'alzò presto, con due disegni, l'uno stabilito, l'altro abbozzato. Il primo era di spedire immantinente il Griso a Monza, per aver più chiare notizie di Lucia, e sapere se ci fosse da tentar qualche cosa. Fece dunque chiamar subito quel suo fedele, gli mise in mano i quattro scudi, lo lodò di nuovo dell'abilità con cui gli aveva guadagnati, e gli diede l'ordine che aveva premeditato.
– Signore.... – disse, tentennando, il Griso.
– Che? non ho io parlato chiaro?
– Se potesse mandar qualchedun altro....
– Come?
– Signore illustrissimo, io son pronto a metterci la pelle per il mio padrone: è il mio dovere; ma so anche che lei non vuole arrischiar troppo la vita de' suoi sudditi.
– Ebbene?
– Vossignoria illustrissima sa bene quelle poche taglie ch'io ho addosso: e.... Qui son sotto la sua protezione; siamo una brigata; il signor podestà è amico di casa; i birri mi portan rispetto; e anch'io.... è cosa che fa poco onore, ma per viver quieto.... li tratto da amici. In Milano la livrea di vossignoria è conosciuta; ma in Monza.... ci sono conosciuto io in vece. E sa vossignoria che, non fo per dire, chi mi potesse consegnare alla giustizia, o presentar la mia testa, farebbe un bel colpo? Cento scudi l'uno sull'altro, e la facoltà di liberar due banditi.
– Che diavolo! – disse don Rodrigo: – tu mi riesci ora un can da pagliaio che ha cuore appena d'avventarsi alle gambe di chi passa sulla porta, guardandosi indietro se quei di casa lo spalleggiano, e non si sente d'allontanarsi!
– Credo, signor padrone, d'aver date prove....
– Dunque!
– Dunque, – ripigliò francamente il Griso, messo così al punto, – dunque vossignoria faccia conto ch'io non abbia parlato: cuor di leone, gamba di lepre, e son pronto a partire.
– E io non ho detto che tu vada solo. Piglia con te un paio de' meglio.... lo Sfregiato, e il Tiradritto; e va di buon animo, e sii il Griso. Che diavolo! Tre figure come le vostre, e che vanno per i fatti loro, chi vuoi che non sia contento di lasciarle passare? Bisognerebbe che a' birri di Monza fosse ben venuta a noia la vita, per metterla su contro cento scudi a un gioco così rischioso. E poi, e poi, non credo d'esser così sconosciuto da quelle parti, che la qualità di mio servitore non ci si conti per nulla.
Svergognato così un poco il Griso, gli diede poi più ampie e particolari istruzioni. Il Griso prese i due compagni, e partì con faccia allegra e baldanzosa, ma bestemmiando in cuor suo Monza e le taglie e le donne e i capricci de' padroni; e camminava come il lupo, che spinto dalla fame, col ventre raggrinzato, e con le costole che gli si potrebber contare, scende da' suoi monti, dove non c'è che neve, s'avanza sospettosamente nel piano, si ferma ogni tanto, con una zampa sospesa, dimenando la coda spelacchiata,
Leva il muso, odorando il vento infido,
se mai gli porti odore d'uomo o di ferro, rizza gli orecchi acuti, e gira due occhi sanguigni, da cui traluce insieme l'ardore della preda e il terrore della caccia. Del rimanente, quel bel verso, chi volesse saper donde venga, è tratto da una diavoleria inedita di crociate e di lombardi, che presto non sarà più inedita, e farà un bel rumore; e io l'ho preso, perche mi veniva in taglio; e dico dove, per non farmi bello della roba altrui: che qualcheduno non pensasse che sia una mia astuzia per far sapere che l'autore di quella diavoleria ed io siamo come fratelli, e ch'io frugo a piacer mio ne' suoi manoscritti.
L'altra cosa che premeva a don Rodrigo, era di trovar la maniera che Renzo non potesse più tornar con Lucia, nè metter piede in paese; e a questo fine, macchinava di fare sparger voci di minacce e d'insidie, che, venendogli all'orecchio, per mezzo di qualche amico, gli facessero passar la voglia di tornar da quelle parti. Pensava però che la più sicura sarebbe se si potesse farlo sfrattar dallo stato: e per riuscire in questo, vedeva che più della forza gli avrebbe potuto servir la giustizia. Si poteva, per esempio, dare un po' di colore al tentativo fatto nella casa parrocchiale, dipingerlo come un'aggressione, un atto sedizioso, e, per mezzo del dottore, fare intendere al podestà ch'era il caso di spedir contro Renzo una buona cattura. Ma pensò che non conveniva a lui di rimestar quella brutta faccenda; e senza star altro a lambiccarsi il cervello, si risolvette d'aprirsi col dottor Azzecca-garbugli, quanto era necessario per fargli comprendere il suo desiderio. "Le gride son tante!" pensava: "e il dottore non è un'oca: qualcosa che faccia al caso mio saprà trovare, qualche garbuglio da azzeccare a quel villanaccio: altrimenti gli muto nome". Ma (come vanno alle volte le cose di questo mondo!) intanto che colui pensava al dottore, come all'uomo più abile a servirlo in questo, un altr'uomo, l'uomo che nessuno s'immaginerebbe, Renzo medesimo, per dirla, lavorava di cuore a servirlo, in un modo più certo e più spedito di tutti quelli che il dottore avrebbe mai saputi trovare.
Ho visto più volte un caro fanciullo, vispo, per dire il vero, più del bisogno, ma che, a tutti i segnali, mostra di voler riuscire un galantuomo; l'ho visto, dico, più volte affaccendato sulla sera a mandare al coperto un suo gregge di porcellini d'India, che aveva lasciati scorrer liberi il giorno, in un giardinetto. Avrebbe voluto fargli andar tutti insieme al covile; ma era fatica buttata: uno si sbandava a destra, e mentre il piccolo pastore correva per cacciarlo nel branco, un altro, due, tre ne uscivano a sinistra, da ogni parte. Dimodochè, dopo essersi un po' impazientito, s'adattava al loro genio, spingeva prima dentro quelli ch'eran più vicini all'uscio, poi andava a prender gli altri, a uno, a due, a tre, come gli riusciva. Un gioco simile ci convien fare co' nostri personaggi: ricoverata Lucia, siam corsi a don Rodrigo; e ora lo dobbiamo abbandonare, per andar dietro a Renzo, che avevam perduto di vista.
Dopo la separazione dolorosa che abbiam raccontata, camminava Renzo da Monza verso Milano, in quello stato d'animo che ognuno può immaginarsi facilmente. Abbandonar la casa, tralasciare il mestiere, e quel ch'era più di tutto, allontanarsi da Lucia, trovarsi sur una strada, senza saper dove anderebbe a posarsi; e tutto per causa di quel birbone! Quando si tratteneva col pensiero sull'una o sull'altra di queste cose, s'ingolfava tutto nella rabbia, e nel desiderio della vendetta; ma gli tornava poi in mente quella preghiera che aveva recitata anche lui col suo buon frate, nella chiesa di Pescarenico; e si ravvedeva: gli si risvegliava ancora la stizza; ma vedendo un'immagine sul muro, si levava il cappello, e si fermava un momento a pregar di nuovo: tanto che, in quel
viaggio, ebbe ammazzato in cuor suo don Rodrigo, e risuscitatolo, almeno venti volte. La strada era allora tutta sepolta tra due alte rive, fangosa, sassosa, solcata da rotaie profonde, che, dopo una pioggia, divenivan rigagnoli; e in certe parti più basse, s'allagava tutta, che si sarebbe potuto andarci in barca. A que' passi, un piccol sentiero erto, a scalini, sulla riva, indicava che altri passeggieri s'eran fatta una strada ne' campi. Renzo, salito per un di que' valichi sul terreno più elevato, vide quella gran macchina del duomo sola sul piano, come se, non di mezzo a una città, ma sorgesse in un deserto; e si fermò su due piedi, dimenticando tutti i suoi guai, a contemplare anche da lontano quell'ottava maraviglia, di cui aveva tanto sentito parlare fin da bambino. Ma dopo qualche momento, voltandosi indietro, vide all'orizzonte quella cresta frastagliata di montagne, vide distinto e alto tra quelle il suo Resegone, si sentì tutto rimescolare il sangue, stette lì alquanto a guardar tristamente da quella parte, poi tristamente si voltò, e seguitò la sua strada. A poco a poco cominciò poi a scoprir campanili e torri e cupole e tetti; scese allora nella strada, camminò ancora qualche tempo, e quando s'accorse d'esser ben vicino alla città, s'accostò a un viandante, e, inchinatolo, con tutto quel garbo che seppe, gli disse: – di grazia, quel signore. – Che volete, bravo giovine?
– Saprebbe insegnarmi la strada più corta, per andare al convento de' cappuccini dove sta il padre Bonaventura?
L'uomo a cui Renzo s'indirizzava, era un agiato abitante del contorno, che, andato quella mattina a Milano, per certi suoi affari, se ne tornava, senza aver fatto nulla, in gran fretta, chè non vedeva l'ora di trovarsi a casa, e avrebbe fatto volentieri di meno di quella fermata. Con tutto ciò, senza dar segno d'impazienza, rispose molto gentilmente: – figliuol caro, de' conventi ce n'è più d'uno: bisognerebbe che mi sapeste dir più chiaro quale è quello che voi cercate –. Renzo allora si levò di seno la lettera del padre Cristoforo, e la fece vedere a quel signore, il quale, lettovi: porta orientale, gliela rendette dicendo: – siete fortunato, bravo giovine; il convento che cercate è poco lontano di qui. Prendete per questa viottola a mancina: è una scorciatoia: in pochi minuti arriverete a una cantonata d'una fabbrica lunga e bassa: è il lazzeretto; costeggiate il fossato che lo circonda, e riuscirete a porta orientale. Entrate, e, dopo tre o quattrocento passi, vedrete una piazzetta con de' begli olmi: là è il convento: non potete sbagliare. Dio v'assista, bravo giovine –. E, accompagnando l'ultime parole con un gesto grazioso della mano, se n'andò. Renzo rimase stupefatto e edificato della buona maniera de' cittadini verso la gente di campagna; e non sapeva ch'era un giorno fuor dell'ordinario, un giorno in cui le cappe s'inchinavano ai farsetti. Fece la strada che gli era stata insegnata, e si trovò a porta orientale. Non bisogna però che, a questo nome, il lettore si lasci correre alla fantasia l'immagini che ora vi sono associate. Quando Renzo entrò per quella porta, la strada al di fuori non andava diritta che per tutta la lunghezza del lazzeretto; poi scorreva serpeggiante e stretta, tra due siepi. La porta consisteva in due pilastri, con sopra una tettoia, per riparare i battenti, e da una parte, una casuccia per i gabellini. I bastioni scendevano in pendìo irregolare, e il terreno era una superficie aspra e inuguale di rottami e di cocci buttati là a caso. La strada che s'apriva dinanzi a chi entrava per quella porta, non si paragonerebbe male a quella che ora si presenta a chi entri da porta Tosa. Un fossatello le scorreva nel mezzo, fino a poca distanza dalla porta, e la divideva così in due stradette tortuose, ricoperte di polvere o di fango, secondo la stagione. Al punto dov'era, e dov'è tuttora quella viuzza chiamata di Borghetto, il fossatello si perdeva in una fogna. Lì c'era una colonna, con sopra una croce, detta di san Dionigi: a destra e a sinistra, erano orti cinti di siepe e, ad intervalli, casucce, abitate per lo più da lavandai. Renzo entra, passa; nessuno de' gabellini gli bada: cosa che gli parve strana, giacchè, da que' pochi del suo paese che potevan vantarsi d'essere stati a Milano, aveva sentito raccontar cose grosse de' frugamenti e dell'interrogazioni a cui venivan sottoposti quelli che arrivavan dalla campagna. La strada era deserta, dimodochè, se non avesse sentito un ronzìo lontano che indicava un gran movimento, gli sarebbe parso d'entrare in una città disabitata. Andando avanti, senza saper cosa si pensare, vide per terra certe strisce bianche e soffici, come di neve; ma neve non poteva essere; che non viene a strisce, nè, per il solito, in quella stagione. Si chinò sur una di quelle, guardò, toccò, e trovò ch'era farina. "Grand'abbondanza", disse tra sè, "ci dev'essere in Milano, se straziano in questa maniera la grazia di Dio. Ci davan poi ad intendere che la carestia è per tutto. Ecco come fanno, per tener quieta la povera gente di campagna". Ma, dopo pochi altri passi, arrivato a fianco della colonna, vide, appiè di quella, qualcosa di più strano; vide sugli scalini del piedestallo certe cose sparse, che certamente non eran ciottoli, e se fossero state sul banco d'un fornaio, non si sarebbe esitato un momento a chiamarli pani. Ma Renzo non ardiva creder
così presto a' suoi occhi; perchè, diamine! non era luogo da pani quello. "Vediamo un po' che affare è questo", disse ancora tra sè; andò verso la colonna, si chinò, ne raccolse uno: era veramente un pan tondo, bianchissimo, di quelli che Renzo non era solito mangiarne che nelle solennità. – È pane davvero! – disse ad alta voce; tanta era la sua maraviglia: – così lo seminano in questo paese? in quest'anno? e non si scomodano neppure per raccoglierlo, quando cade? Che sia il paese di cuccagna questo? – Dopo dieci miglia di strada, all'aria fresca della mattina, quel pane, insieme con la maraviglia, gli risvegliò l'appetito. "Lo piglio?" deliberava tra sè: "poh! l'hanno lasciato qui alla discrezion de' cani; tant'è che ne goda anche un cristiano. Alla fine, se comparisce il padrone, glielo pagherò". Così pensando, si mise in una tasca quello che aveva in mano, ne prese un secondo, e lo mise nell'altra; un terzo, e cominciò a mangiare; e si rincamminò, più incerto che mai, e desideroso di chiarirsi che storia fosse quella. Appena mosso, vide spuntar gente che veniva dall'interno della città, e guardò attentamente quelli che apparivano i primi. Erano un uomo, una donna e, qualche passo indietro, un ragazzotto; tutt'e tre con un carico addosso, che pareva superiore alle loro forze, e tutt'e tre in una figura strana. I vestiti o gli stracci infarinati; infarinati i visi, e di più stravolti e accesi; e andavano, non solo curvi, per il peso, ma sopra doglia, come se gli fossero state peste l'ossa. L'uomo reggeva a stento sulle spalle un gran sacco di farina, il quale, bucato qua e là, ne seminava un poco, a ogni intoppo, a ogni mossa disequilibrata. Ma più sconcia era la figura della donna: un pancione smisurato, che pareva tenuto a fatica da due braccia piegate: come una pentolaccia a due manichi; e di sotto a quel pancione uscivan due gambe, nude fin sopra il ginocchio, che venivano innanzi barcollando. Renzo guardò più attentamente, e vide che quel gran corpo era la sottana che la donna teneva per il lembo, con dentro farina quanta ce ne poteva stare, e un po' di più; dimodochè, quasi a ogni passo, ne volava via una ventata. Il ragazzotto teneva con tutt'e due le mani sul capo una paniera colma di pani; ma, per aver le gambe più corte de' suoi genitori, rimaneva a poco a poco indietro, e, allungando poi il passo ogni tanto, per raggiungerli, la paniera perdeva l'equilibrio, e qualche pane cadeva.
– Buttane via ancor un altro, buono a niente che sei, – disse la madre, digrignando i denti verso il ragazzo.
– Io non li butto via; cascan da sè: com'ho a fare? – rispose quello.
– Ih! buon per te, che ho le mani impicciate, – riprese la donna, dimenando i pugni, come se desse una buona scossa al povero ragazzo; e, con quel movimento, fece volar via più farina, di quel che ci sarebbe voluto per farne i due pani lasciati cadere allora dal ragazzo. – Via, via, – disse l'uomo: – torneremo indietro a raccoglierli, o qualcheduno li raccoglierà. Si stenta da tanto tempo: ora che viene un po' d'abbondanza, godiamola in santa pace.
In tanto arrivava altra gente dalla porta; e uno di questi, accostatosi alla donna, le domandò: – dove si va a prendere il pane?
– Più avanti, – rispose quella; e quando furon lontani dieci passi, soggiunse borbottando: – questi contadini birboni verranno a spazzar tutti i forni e tutti i magazzini, e non resterà più niente per noi.
– Un po' per uno, tormento che sei, – disse il marito: – abbondanza, abbondanza.
Da queste e da altrettali cose che vedeva e sentiva, Renzo cominciò a raccapezzarsi ch'era arrivato in una città sollevata, e che quello era un giorno di conquista, vale a dire che ognuno pigliava, a proporzione della voglia e della forza, dando busse in pagamento. Per quanto noi desideriamo di far fare buona figura al nostro povero montanaro, la sincerità storica ci obbliga a dire che il suo primo sentimento fu di piacere. Aveva così poco da lodarsi dell'andamento ordinario delle cose, che si trovava inclinato ad approvare ciò che lo mutasse in qualunque maniera. E del resto, non essendo punto un uomo superiore al suo secolo, viveva anche lui in quell'opinione o in quella passione comune, che la scarsezza del pane fosse cagionata dagl'incettatori e da' fornai; ed era disposto a trovar giusto ogni modo di strappar loro dalle mani l'alimento che essi, secondo quell'opinione, negavano crudelmente alla fame di tutto un popolo. Pure, si propose di star fuori del tumulto, e si rallegrò d'esser diretto a un cappuccino, che gli troverebbe ricovero, e gli farebbe da padre. Così pensando, e guardando intanto i nuovi conquistatori che venivano carichi di preda, fece quella po' di strada che gli rimaneva per arrivare al convento.
Dove ora sorge quel bel palazzo, con quell'alto loggiato, c'era allora, e c'era ancora non son molt'anni, una piazzetta, e in fondo a quella la chiesa e il convento de' cappuccini, con quattro grand'olmi davanti. Noi ci rallegriamo, non senza invidia, con que' nostri lettori che non han visto le cose in quello stato: ciò vuol dire che son molto giovani, e non hanno avuto tempo di far molte corbellerie. Renzo andò diritto alla porta, si ripose in seno il mezzo pane che gli rimaneva, levò fuori e tenne preparata in mano la lettera, e tirò il campanello. S'aprì uno sportellino che aveva una grata, e vi comparve la faccia del frate portinaio a domandar chi era.
– Uno di campagna, che porta al padre Bonaventura una lettera pressante del padre Cristoforo.
– Date qui, – disse il portinaio, mettendo una mano alla grata.
– No, no, – disse Renzo: – gliela devo consegnare in proprie mani.
– Non è in convento.
– Mi lasci entrare, che l'aspetterò.
– Fate a mio modo, – rispose il frate: – andate a aspettare in chiesa, che intanto potrete fare un po' di bene. In convento, per adesso, non s'entra –. E detto questo, richiuse lo sportello. Renzo rimase lì, con la sua lettera in mano. Fece dieci passi verso la porta della chiesa, per seguire il consiglio del portinaio; ma poi pensò di dar prima un'altra occhiata al tumulto. Attraversò la piazzetta, si portò sull'orlo della strada, e si fermò, con le braccia incrociate sul petto, a guardare a sinistra, verso l'interno della città, dove il brulichìo era più folto e più rumoroso. Il vortice attrasse lo spettatore. "Andiamo a vedere", disse tra sè; tirò fuori il suo mezzo pane, e sbocconcellando, si mosse verso quella parte. Intanto che s'incammina, noi racconteremo, più brevemente che sia possibile, le cagioni e il principio di quello sconvolgimento.

CAPITOLO XII
Era quello il second'anno di raccolta scarsa. Nell'antecedente, le provvisioni rimaste degli anni addietro avevan supplito, fino a un certo segno, al difetto; e la popolazione era giunta, non satolla nè affamata, ma, certo, affatto sprovveduta, alla messe del 1628, nel quale siamo con la nostra storia. Ora, questa messe tanto desiderata riuscì ancor più misera della precedente, in parte per maggior contrarietà delle stagioni (e questo non solo nel milanese, ma in un buon tratto di paese circonvicino); in parte per colpa degli uomini. Il guasto e lo sperperìo della guerra, di quella bella guerra di cui abbiam fatto menzione di sopra, era tale, che, nella parte dello stato più vicina ad essa, molti poderi più dell'ordinario rimanevano incolti e abbandonati da' contadini, i quali, in vece di procacciar col lavoro pane per sè e per gli altri, eran costretti d'andare ad accattarlo per carità. Ho detto: più dell'ordinario; perchè le insopportabili gravezze, imposte con una cupidigia e con un'insensatezza del pari sterminate, la condotta abituale, anche in piena pace, delle truppe alloggiate ne' paesi, condotta che i dolorosi documenti di que' tempi uguagliano a quella d'un nemico invasore, altre cagioni che non è qui il luogo di mentovare, andavano già da qualche tempo operando lentamente quel tristo effetto in tutto il milanese: le circostanze particolari di cui ora parliamo, erano come una repentina esacerbazione d'un mal cronico. E quella qualunque raccolta non era ancor finita di riporre, che le provvisioni per l'esercito, e lo sciupinìo che sempre le accompagna, ci fecero dentro un tal vòto, che la penuria si fece subito sentire, e con la penuria quel suo doloroso, ma salutevole come inevitabile effetto, il rincaro.
Ma quando questo arriva a un certo segno, nasce sempre (o almeno è sempre nata finora; e se ancora, dopo tanti scritti di valentuomini, pensate in quel tempo!), nasce un'opinione ne' molti, che non ne sia cagione la scarsezza. Si dimentica d'averla temuta, predetta; si suppone tutt'a un tratto che ci sia grano abbastanza, e che il male venga dal non vendersene abbastanza per il consumo: supposizioni che non stanno nè in cielo, nè in terra; ma che lusingano a un tempo la collera e la speranza. Gl'incettatori di grano, reali o immaginari, i possessori di terre, che non lo vendevano tutto in un giorno, i fornai che ne compravano, tutti coloro in somma che ne avessero o poco o assai, o che avessero il nome d'averne, a questi si dava la colpa della penuria e del rincaro, questi erano il bersaglio del lamento universale, l'abbominio della moltitudine male e ben vestita. Si diceva di sicuro dov'erano i magazzini, i granai, colmi, traboccanti, appuntellati; s'indicava il numero de' sacchi, spropositato; si parlava con certezza dell'immensa quantità di granaglie che veniva spedita segretamente in altri paesi; ne' quali probabilmente si gridava, con altrettanta sicurezza e con fremito uguale, che le granaglie di là venivano a Milano. S'imploravan da' magistrati que' provvedimenti, che alla moltitudine paion sempre, o almeno sono sempre parsi finora, così giusti, così semplici, così atti a far saltar fuori il grano, nascosto, murato, sepolto, come dicevano, e a far ritornar l'abbondanza. I magistrati qualche cosa facevano: come di stabilire il prezzo massimo d'alcune derrate, d'intimar pene a chi ricusasse di vendere, e altri editti di quel genere. Siccome però tutti i provvedimenti di questo mondo, per quanto siano gagliardi, non hanno virtù di diminuire il bisogno del cibo, nè di far venire derrate fuor di stagione; e siccome questi in ispecie non avevan certamente quella d'attirarne da dove ce ne potesse essere di soprabbondanti; così il male durava e cresceva. La moltitudine attribuiva un tale effetto alla scarsezza e alla debolezza de' rimedi, e ne sollecitava ad alte grida de' più generosi e decisivi. E per sua sventura, trovò l'uomo secondo il suo cuore.
Nell'assenza del governatore don Gonzalo Fernandez de Cordova, che comandava l'assedio di Casale del Monferrato, faceva le sue veci in Milano il gran cancelliere Antonio Ferrer, pure spagnolo. Costui vide, e chi non l'avrebbe veduto? che l'essere il pane a un prezzo giusto, è per sè una cosa molto desiderabile; e pensò, e qui fu lo sbaglio, che un suo ordine potesse bastare a produrla. Fissò la meta (così chiamano qui la tariffa in materia di commestibili), fissò la meta del pane al prezzo che sarebbe stato il giusto, se il grano si fosse comunemente venduto trentatre lire il moggio: e si vendeva fino a ottanta. Fece come una donna stata giovine, che pensasse di ringiovinire, alterando la sua fede di battesimo.
Ordini meno insensati e meno iniqui eran, più d'una volta, per la resistenza delle cose stesse, rimasti ineseguiti; ma all'esecuzione di questo vegliava la moltitudine, che, vedendo finalmente convertito in legge il suo

desiderio, non avrebbe sofferto che fosse per celia. Accorse subito ai forni, a chieder pane al prezzo tassato; e lo chiese con quel fare di risolutezza e di minaccia, che dànno la passione, la forza e la legge riunite insieme. Se i fornai strillassero, non lo domandate. Intridere, dimenare, infornare e sfornare senza posa; perchè il popolo, sentendo in confuso che l'era una cosa violenta, assediava i forni di continuo, per goder quella cuccagna fin che durava; affacchinarsi, dico, e scalmanarsi più del solito, per iscapitarci, ognun vede che bel piacere dovesse essere. Ma, da una parte i magistrati che intimavan pene, dall'altra il popolo che voleva esser servito, e, punto punto che qualche fornaio indugiasse, pressava e brontolava, con quel suo vocione, e minacciava una di quelle sue giustizie, che sono delle peggio che si facciano in questo mondo; non c'era redenzione, bisognava rimenare, infornare, sfornare e vendere. Però, a farli continuare in quell'impresa, non bastava che fosse lor comandato, nè che avessero molta paura; bisognava potere: e un po' più che la cosa fosse durata, non avrebbero più potuto. Facevan vedere ai magistrati l'iniquità e l'insopportabilità del carico imposto loro, protestavano di voler gettar la pala nel forno, e andarsene; e intanto tiravano avanti come potevano, sperando, sperando che, una volta o l'altra, il gran cancelliere avrebbe inteso la ragione. Ma Antonio Ferrer, il quale era quel che ora si direbbe un uomo di carattere, rispondeva che i fornai s'erano avvantaggiati molto e poi molto nel passato, che s'avvantaggerebbero molto e poi molto col ritornar dell'abbondanza; che anche si vedrebbe, si penserebbe forse a dar loro qualche risarcimento; e che intanto tirassero ancora avanti. O fosse veramente persuaso lui di queste ragioni che allegava agli altri, o che, anche conoscendo dagli effetti l'impossibilità di mantener quel suo editto, volesse lasciare agli altri l'odiosità di rivocarlo; giacchè, chi può ora entrar nel cervello d'Antonio Ferrer? il fatto sta che rimase fermo su ciò che aveva stabilito. Finalmente i decurioni (un magistrato municipale composto di nobili, che durò fino al novantasei del secolo scorso) informaron per lettera il governatore, dello stato in cui eran le cose: trovasse lui qualche ripiego, che le facesse andare.
Don Gonzalo, ingolfato fin sopra i capelli nelle faccende della guerra, fece ciò che il lettore s'immagina certamente: nominò una giunta, alla quale conferì l'autorità di stabilire al pane un prezzo che potesse correre; una cosa da poterci campar tanto una parte che l'altra. I deputati si radunarono, o come qui si diceva spagnolescamente nel gergo segretariesco d'allora, si giuntarono; e dopo mille riverenze, complimenti, preamboli, sospiri, sospensioni, proposizioni in aria, tergiversazioni, strascinati tutti verso una deliberazione da una necessità sentita da tutti, sapendo bene che giocavano una gran carta, ma convinti che non c'era da far altro, conclusero di rincarare il pane. I fornai respirarono; ma il popolo imbestialì.
La sera avanti questo giorno in cui Renzo arrivò in Milano, le strade e le piazze brulicavano d'uomini, che trasportati da una rabbia comune, predominati da un pensiero comune, conoscenti o estranei, si riunivano in crocchi, senza essersi dati l'intesa, quasi senza avvedersene, come gocciole sparse sullo stesso pendìo. Ogni discorso accresceva la persuasione e la passione degli uditori, come di colui che l'aveva proferito. Tra tanti appassionati, c'eran pure alcuni più di sangue freddo, i quali stavano osservando con molto piacere, che l'acqua s'andava intorbidando; e s'ingegnavano d'intorbidarla di più, con que' ragionamenti, e con quelle storie che i furbi sanno comporre, e che gli animi alterati sanno credere; e si proponevano di non lasciarla posare, quell'acqua, senza farci un po' di pesca. Migliaia d'uomini andarono a letto col sentimento indeterminato che qualche cosa bisognava fare, che qualche cosa si farebbe. Avanti giorno, le strade eran di nuovo sparse di crocchi: fanciulli, donne, uomini, vecchi, operai, poveri, si radunavano a sorte: qui era un bisbiglio confuso di molte voci; là uno predicava, e gli altri applaudivano; questo faceva al più vicino la stessa domanda ch'era allora stata fatta a lui; quest'altro ripeteva l'esclamazione che s'era sentita risonare agli orecchi; per tutto lamenti, minacce, maraviglie: un piccol numero di vocaboli era il materiale di tanti discorsi.
Non mancava altro che un'occasione, una spinta, un avviamento qualunque, per ridurre le parole a fatti; e non tardò molto. Uscivano, sul far del giorno, dalle botteghe de' fornai i garzoni che, con una gerla carica di pane, andavano a portarne alle solite case. Il primo comparire d'uno di que' malcapitati ragazzi dov'era un crocchio di gente, fu come il cadere d'un salterello acceso in una polveriera. – Ecco se c'è il pane! – gridarono cento voci insieme. – Sì, per i tiranni, che notano nell'abbondanza, e voglion far morir noi di fame, – dice uno; s'accosta al ragazzetto, avventa la mano all'orlo della gerla, dà una stratta, e dice: – lascia vedere –. Il ragazzetto diventa rosso, pallido, trema, vorrebbe dire: lasciatemi andare; ma la parola gli muore in bocca; allenta le braccia, e cerca di liberarle in fretta dalle cigne. – Giù quella gerla, – si grida intanto. Molte mani l'afferrano a un
tempo: è in terra; si butta per aria il canovaccio che la copre: una tepida fragranza si diffonde all'intorno. – Siam cristiani anche noi: dobbiamo mangiar pane anche noi, – dice il primo; prende un pan tondo, l'alza, facendolo vedere alla folla, l'addenta: mani alla gerla, pani per aria; in men che non si dice, fu sparecchiato. Coloro a cui non era toccato nulla, irritati alla vista del guadagno altrui, e animati dalla facilità dell'impresa, si mossero a branchi, in cerca d'altre gerle: quante incontrate, tante svaligiate. E non c'era neppur bisogno di dar l'assalto ai portatori: quelli che, per loro disgrazia, si trovavano in giro, vista la mala parata, posavano volontariamente il carico, e via a gambe. Con tutto ciò, coloro che rimanevano a denti secchi, erano senza paragone i più; anche i conquistatori non eran soddisfatti di prede così piccole, e, mescolati poi con gli uni e con gli altri, c'eran coloro che avevan fatto disegno sopra un disordine più co' fiocchi. – Al forno! al forno! – si grida.
Nella strada chiamata la Corsia de' Servi, c'era, e c'è tuttavia un forno, che conserva lo stesso nome; nome che in toscano viene a dire il forno delle grucce, e in milanese è composto di parole così eteroclite, così bisbetiche, così salvatiche, che l'alfabeto della lingua non ha i segni per indicarne il suono2. A quella parte s'avventò la gente. Quelli della bottega stavano interrogando il garzone tornato scarico, il quale, tutto sbigottito e abbaruffato, riferiva balbettando la sua trista avventura; quando si sente un calpestìo e un urlìo insieme; cresce e s'avvicina; compariscono i forieri della masnada.
Serra, serra; presto, presto: uno corre a chiedere aiuto al capitano di giustizia; gli altri chiudono in fretta la bottega, e appuntellano i battenti. La gente comincia a affollarsi di fuori, e a gridare: – pane! pane! aprite! aprite!
Pochi momenti dopo, arriva il capitano di giustizia, con una scorta d'alabardieri. – Largo, largo, figliuoli: a casa, a casa; fate luogo al capitano di giustizia, – grida lui e gli alabardieri. La gente, che non era ancor troppo fitta, fa un po' di luogo; dimodochè quelli poterono arrivare, e postarsi, insieme, se non in ordine, davanti alla porta della bottega.
– Ma figliuoli, – predicava di lì il capitano, – che fate qui? A casa, a casa. Dov'è il timor di Dio? Che dirà il re nostro signore? Non vogliam farvi male; ma andate a casa. Da bravi! Che diamine volete far qui, così ammontati? Niente di bene, nè per l'anima, nè per il corpo. A casa, a casa.
Ma quelli che vedevan la faccia del dicitore, e sentivan le sue parole, quand'anche avessero voluto ubbidire, dite un poco in che maniera avrebber potuto, spinti com'erano, e incalzati da quelli di dietro, spinti anch'essi da altri, come flutti da flutti, via via fino all'estremità della folla, che andava sempre crescendo. Al capitano, cominciava a mancargli il respiro. – Fateli dare addietro ch'io possa riprender fiato, – diceva agli alabardieri: – ma non fate male a nessuno. Vediamo d'entrare in bottega: picchiate; fateli stare indietro.
– Indietro! indietro! – gridano gli alabardieri, buttandosi tutti insieme addosso ai primi, e respingendoli con l'aste dell'alabarde. Quelli urlano, si tirano indietro, come possono; dànno con le schiene ne' petti, co' gomiti nelle pance, co' calcagni sulle punte de' piedi a quelli che son dietro a loro: si fa un pigìo, una calca, che quelli che si trovavano in mezzo, avrebbero pagato qualcosa a essere altrove. Intanto un po' di vòto s'è fatto davanti alla porta: il capitano picchia, ripicchia, urla che gli aprano: quelli di dentro vedono dalle finestre, scendon di corsa, aprono; il capitano entra, chiama gli alabardieri, che si ficcan dentro anch'essi l'un dopo l'altro, gli ultimi rattenendo la folla con l'alabarde. Quando sono entrati tutti, si mette tanto di catenaccio, si riappuntella; il capitano sale di corsa, e s'affaccia a una finestra. Uh, che formicolaio!
– Figliuoli, – grida: molti si voltano in su; – figliuoli, andate a casa. Perdono generale a chi torna subito a casa.
– Pane! pane! aprite! aprite! – eran le parole più distinte nell'urlìo orrendo, che la folla mandava in risposta.
– Giudizio, figliuoli! badate bene! siete ancora a tempo. Via, andate, tornate a casa. Pane, ne avrete; ma non è questa la maniera. Eh!.... eh! che fate laggiù! Eh! a quella porta! Oibò oibò! Vedo, vedo: giudizio! badate bene! è un delitto grosso. Or ora vengo io. Eh! eh! smettete con que' ferri; giù quelle mani. Vergogna! Voi altri milanesi, che, per la bontà, siete nominati in tutto il mondo! Sentite, sentite: siete sempre stati buoni fi.... Ah canaglia!
Questa rapida mutazione di stile fu cagionata da una pietra che, uscita dalle mani d'uno di que' buoni figliuoli, venne a batter nella fronte del capitano, sulla protuberanza sinistra della profondità metafisica. – Canaglia! canaglia! – continuava a gridare, chiudendo presto presto la finestra, e ritirandosi. Ma quantunque avesse gridato quanto n'aveva in canna, le sue parole, buone e cattive, s'eran tutte dileguate e disfatte a mezz'aria, nella tempesta delle grida che venivan di giù. Quello poi che diceva di vedere, era un gran lavorare di pietre, di ferri (i primi che coloro avevano potuto procacciarsi per la strada), che si faceva alla porta, per sfondarla, e alle finestre, per svellere l'inferriate: e già l'opera era molto avanzata.
Intanto, padroni e garzoni della bottega, ch'erano alle finestre de' piani di sopra, con una munizione di pietre (avranno probabilmente disselciato un cortile), urlavano e facevan versacci a quelli di giù, perchè smettessero; facevan vedere le pietre, accennavano di volerle buttare. Visto ch'era tempo perso, cominciarono a buttarle davvero. Neppur una ne cadeva in fallo; giacchè la calca era tale, che un granello di miglio, come si suol dire, non sarebbe andato in terra.
– Ah birboni! ah furfantoni! È questo il pane, che date alla povera gente? Ahi! Ahimè! Ohi! Ora, ora! – s'urlava di giù. Più d'uno fu conciato male; due ragazzi vi rimasero morti. Il furore accrebbe le forze della moltitudine: la porta fu sfondata, l'inferriate, svelte; e il torrente penetrò per tutti i varchi. Quelli di dentro, vedendo la mala parata, scapparono in soffitta: il capitano, gli alabardieri, e alcuni della casa stettero lì rannicchiati ne' cantucci; altri, uscendo per gli abbaini, andavano su pe' tetti, come i gatti.
La vista della preda fece dimenticare ai vincitori i disegni di vendette sanguinose. Si slanciano ai cassoni; il pane è messo a ruba. Qualcheduno in vece corre al banco, butta giù la serratura, agguanta le ciotole, piglia a manate, intasca, ed esce carico di quattrini, per tornar poi a rubar pane, se ne rimarrà. La folla si sparge ne' magazzini. Metton mano ai sacchi, li strascicano, li rovesciano: chi se ne caccia uno tra le gambe, gli scioglie la bocca, e, per ridurlo a un carico da potersi portare, butta via una parte della farina: chi, gridando: – aspetta, aspetta, – si china a parare il grembiule, un fazzoletto, il cappello, per ricever quella grazia di Dio; uno corre a una madia, e prende un pezzo di pasta, che s'allunga, e gli scappa da ogni parte; un altro, che ha conquistato un burattello, lo porta per aria: chi va, chi viene: uomini, donne, fanciulli, spinte, rispinte, urli, e un bianco polverìo che per tutto si posa, per tutto si solleva, e tutto vela e annebbia. Di fuori, una calca composta di due processioni opposte, che si rompono e s'intralciano a vicenda, di chi esce con la preda, e di chi vuol entrare a farne.
Mentre quel forno veniva così messo sottosopra, nessun altro della città era quieto e senza pericolo. Ma a nessuno la gente accorse in numero tale da potere intraprender tutto; in alcuni, i padroni avevan raccolto degli ausiliari, e stavan sulle difese; altrove, trovandosi in pochi, venivano in certo modo a patti: distribuivan pane a quelli che s'eran cominciati a affollare davanti alle botteghe, con questo che se n'andassero. E quelli se n'andavano, non tanto perchè fosser soddisfatti, quanto perchè gli alabardieri e la sbirraglia, stando alla larga da quel tremendo forno delle grucce, si facevan però vedere altrove, in forza bastante a tenere in rispetto i tristi che non fossero una folla. Così il trambusto andava sempre crescendo a quel primo disgraziato forno; perchè tutti coloro che gli pizzicavan le mani di far qualche bell'impresa, correvan là, dove gli amici erano i più forti, e l'impunità sicura.
A questo punto eran le cose, quando Renzo, avendo ormai sgranocchiato il suo pane, veniva avanti per il borgo di porta orientale, e s'avviava, senza saperlo, proprio al luogo centrale del tumulto. Andava, ora lesto, ora ritardato dalla folla; e andando, guardava e stava in orecchi, per ricavar da quel ronzìo confuso di discorsi qualche notizia più positiva dello stato delle cose. Ed ecco a un di presso le parole che gli riuscì di rilevare in tutta la strada che fece.
– Ora è scoperta, – gridava uno, – l'impostura infame di que' birboni, che dicevano che non c'era nè pane, nè farina, nè grano. Ora si vede la cosa chiara e lampante; e non ce la potranno più dare ad intendere. Viva l'abbondanza!
– Vi dico io che tutto questo non serve a nulla, – diceva un altro: – è un buco nell'acqua; anzi sarà peggio, se non si fa una buona giustizia. Il pane verrà a buon mercato, ma ci metteranno il veleno, per far morir la povera gente, come mosche. Già lo dicono che siam troppi; l'hanno detto nella giunta; e lo so di certo, per averlo sentito dir io, con quest'orecchi, da una mia comare, che è amica d'un parente d'uno sguattero d'uno di que' signori.
Parole da non ripetersi diceva, con la schiuma alla bocca, un altro, che teneva con una mano un cencio di fazzoletto su' capelli arruffati e insanguinati. E qualche vicino, come per consolarlo, gli faceva eco.
– Largo, largo, signori, in cortesia; lascin passare un povero padre di famiglia, che porta da mangiare a cinque figliuoli –. Così diceva uno che veniva barcollando sotto un gran sacco di farina; e ognuno s'ingegnava di ritirarsi, per fargli largo.
– Io? – diceva un altro, quasi sottovoce, a un suo compagno: – io me la batto. Son uomo di mondo, e so come vanno queste cose. Questi merlotti che fanno ora tanto fracasso, domani o doman l'altro, se ne staranno in casa, tutti pieni di paura. Ho già visto certi visi, certi galantuomini che giran, facendo l'indiano, e notano chi c'è e chi non c'è: quando poi tutto è finito, si raccolgono i conti, e a chi tocca, tocca.
– Quello che protegge i fornai, – gridava una voce sonora, che attirò l'attenzione di Renzo, – è il vicario di provvisione.
– Son tutti birboni, – diceva un vicino.
– Sì; ma il capo è lui, – replicava il primo.
Il vicario di provvisione, eletto ogn'anno dal governatore tra sei nobili proposti dal Consiglio de' decurioni, era il presidente di questo, e del tribunale di provvisione; il quale, composto di dodici, anche questi nobili, aveva, con altre attribuzioni, quella principalmente dell'annona. Chi occupava un tal posto doveva necessariamente, in tempi di fame e d'ignoranza, esser detto l'autore de' mali: meno che non avesse fatto ciò che fece Ferrer; cosa che non era nelle sue facoltà, se anche fosse stata nelle sue idee.
– Scellerati! – esclamava un altro: – si può far di peggio? sono arrivati a dire che il gran cancelliere è un vecchio rimbambito, per levargli il credito, e comandar loro soli. Bisognerebbe fare una gran stia, e metterli dentro, a viver di vecce e di loglio, come volevano trattar noi.
– Pane eh? – diceva uno che cercava d'andar in fretta: – sassate di libbra: pietre di questa fatta, che venivan giù come la grandine. E che schiacciata di costole! Non vedo l'ora d'essere a casa mia.
Tra questi discorsi, dai quali non saprei dire se fosse più informato o sbalordito, e tra gli urtoni, arrivò Renzo finalmente davanti a quel forno. La gente era già molto diradata, dimodochè potè contemplare il brutto e recente soqquadro. Le mura scalcinate e ammaccate da sassi, da mattoni, le finestre sgangherate, diroccata la porta.
"Questa poi non è una bella cosa", disse Renzo tra sè: "se concian così tutti i forni, dove voglion fare il pane? Ne' pozzi?"
Ogni tanto, usciva dalla bottega qualcheduno che portava un pezzo di cassone, o di madia, o di frullone, la stanga d'una gramola, una panca, una paniera, un libro di conti, qualche cosa in somma di quel povero forno; e gridando: – largo, largo, – passava tra la gente. Tutti questi s'incamminavano dalla stessa parte, e a un luogo convenuto, si vedeva. "Cos'è quest'altra storia?" pensò di nuovo Renzo; e andò dietro a uno che, fatto un fascio d'asse spezzate e di schegge, se lo mise in ispalla, avviandosi, come gli altri, per la strada che costeggia il fianco settentrionale del duomo, e ha preso nome dagli scalini che c'erano, e da poco in qua non ci son più. La voglia d'osservar gli avvenimenti non potè fare che il montanaro, quando gli si scoprì davanti la gran mole, non si soffermasse a guardare in su, con la bocca aperta. Studiò poi il passo, per raggiunger colui che aveva preso come per guida; voltò il canto, diede un'occhiata anche alla facciata del duomo, rustica allora in gran parte e ben lontana dal compimento; e sempre dietro a colui, che andava verso il mezzo della piazza. La gente era più fitta quanto più s'andava avanti, ma al portatore gli si faceva largo: egli fendeva l'onda del popolo, e Renzo, standogli sempre attaccato, arrivò con lui al centro della folla. Lì c'era uno spazio vòto, e in mezzo, un mucchio di brace, reliquie degli attrezzi detti di sopra. All'intorno era un batter di mani e di piedi, un frastono di mille grida di trionfo e d'imprecazione.
L'uomo del fascio lo buttò su quel mucchio; un altro, con un mozzicone di pala mezzo abbruciacchiato, sbracia il fuoco: il fumo cresce e s'addensa; la fiamma si ridesta; con essa le grida sorgon più forti. – Viva l'abbondanza! Moiano gli affamatori! Moia la carestia! Crepi la Provvisione! Crepi la giunta! Viva il pane!
Veramente, la distruzion de' frulloni e delle madie, la devastazion de' forni, e lo scompiglio de' fornai, non sono i mezzi più spicci per far vivere il pane; ma questa è una di quelle sottigliezze metafisiche, che una moltitudine non ci arriva. Però, senza essere un gran metafisico, un uomo ci arriva talvolta alla prima, finch'è nuovo nella questione; e solo a forza di parlarne, e di sentirne parlare, diventerà inabile anche a intenderle. A Renzo in fatti quel pensiero gli era venuto da principio, e gli tornava, come abbiam visto, ogni momento. Lo tenne per altro in sè; perchè, di tanti visi, non ce n'era uno che sembrasse dire: fratello, se fallo, correggimi, che l'avrò caro.
Già era di nuovo finita la fiamma; non si vedeva più venir nessuno con altra materia, e la gente cominciava a annoiarsi; quando si sparse la voce, che, al Cordusio (una piazzetta o un crocicchio non molto distante di lì), s'era messo l'assedio a un forno. Spesso, in simili circostanze, l'annunzio d'una cosa la fa essere. Insieme con quella voce, si diffuse nella moltitudine una voglia di correr là: – io vo; tu, vai? vengo; andiamo, – si sentiva per tutto: la calca si rompe, e diventa una processione. Renzo rimaneva indietro, non movendosi quasi, se non quanto era strascinato dal torrente; e teneva intanto consiglio in cuor suo, se dovesse uscir dal baccano, e ritornare al convento, in cerca del padre Bonaventura, o andare a vedere anche quest'altra. Prevalse di nuovo la curiosità. Però risolvette di non cacciarsi nel fitto della mischia, a farsi ammaccar l'ossa, o a risicar qualcosa di peggio; ma di tenersi in qualche distanza, a osservare. E trovandosi già un poco al largo, si levò di tasca il secondo pane, e attaccandoci un morso, s'avviò alla coda dell'esercito tumultuoso.
Questo, dalla piazza, era già entrato nella strada corta e stretta di Pescheria vecchia, e di là, per quell'arco a sbieco, nella piazza de' Mercanti. E lì eran ben pochi quelli che, nel passar davanti alla nicchia che taglia il mezzo della loggia dell'edifizio chiamato allora il collegio de' dottori, non dessero un'occhiatina alla grande statua che vi campeggiava, a quel viso serio, burbero, accipigliato, e non dico abbastanza, di don Filippo II, che, anche dal marmo, imponeva un non so che di rispetto, e, con quel braccio teso, pareva che fosse lì per dire: ora vengo io, marmaglia.
Quella statua non c'è più, per un caso singolare. Circa cento settant'anni dopo quello che stiam raccontando, un giorno le fu cambiata la testa, le fu levato di mano lo scettro, e sostituito a questo un pugnale; e alla statua fu messo nome Marco Bruto. Così accomodata stette forse un par d'anni; ma, una mattina, certuni che non avevan simpatia con Marco Bruto, anzi dovevano avere con lui una ruggine segreta, gettarono una fune intorno alla statua, la tiraron giù, le fecero cento angherie; e, mutilata e ridotta a un torso informe, la strascicarono, con gli occhi in fuori, e con le lingue fuori, per le strade, e, quando furon stracchi bene, la ruzzolarono non so dove. Chi l'avesse detto a Andrea Biffi, quando la scolpiva!
Dalla piazza de' Mercanti, la marmaglia insaccò, per quell'altr'arco, nella via de' fustagnai, e di lì si sparpagliò nel Cordusio. Ognuno, al primo sboccarvi, guardava subito verso il forno ch'era stato indicato. Ma in vece della moltitudine d'amici che s'aspettavano di trovar lì già al lavoro, videro soltanto alcuni starsene, come esitando, a qualche distanza della bottega, la quale era chiusa, e alle finestre gente armata, in atto di star pronti a difendersi. A quella vista, chi si maravigliava, chi sagrava, chi rideva; chi si voltava, per informar quelli che arrivavan via via; chi si fermava, chi voleva tornare indietro, chi diceva: – avanti, avanti –. C'era un incalzare e un rattenere, come un ristagno, una titubazione, un ronzìo confuso di contrasti e di consulte. In questa, scoppiò di mezzo alla folla una maledetta voce: – c'è qui vicino la casa del vicario di provvisione: andiamo a far giustizia, e a dare il sacco –. Parve il rammentarsi comune d'un concerto preso, piuttosto che l'accettazione d'una proposta. – Dal vicario! dal vicario! – è il solo grido che si possa sentire. La turba si move, tutta insieme, verso la strada dov'era la casa nominata in un così cattivo punto.
CAPITOLO XIII
Lo sventurato vicario stava, in quel momento, facendo un chilo agro e stentato d'un desinare biascicato senza appetito, e senza pan fresco, e attendeva, con gran sospensione, come avesse a finire quella burrasca, lontano però dal sospettar che dovesse cader così spaventosamente addosso a lui. Qualche galantuomo precorse di galoppo la folla, per avvertirlo di quel che gli sovrastava. I servitori, attirati già dal rumore sulla porta, guardavano sgomentati lungo la strada, dalla parte donde il rumore veniva avvicinandosi. Mentre ascoltan l'avviso, vedon comparire la vanguardia: in fretta e in furia, si porta l'avviso al padrone: mentre questo pensa a fuggire, e come fuggire, un altro viene a dirgli che non è più a tempo. I servitori ne hanno appena tanto che basti per chiuder la porta. Metton la stanga, metton puntelli, corrono a chiuder le finestre, come quando si vede venire avanti un tempo nero, e s'aspetta la grandine, da un momento all'altro. L'urlìo crescente, scendendo dall'alto come un tuono, rimbomba nel vòto cortile; ogni buco della casa ne rintrona: e di mezzo al vasto e confuso strepito, si senton forti e fitti colpi di pietre alla porta.
– Il vicario! Il tiranno! L'affamatore! Lo vogliamo! vivo o morto!
Il meschino girava di stanza in stanza, pallido, senza fiato, battendo palma a palma, raccomandandosi a Dio, e a' suoi servitori, che tenessero fermo, che trovassero la maniera di farlo scappare. Ma come, e di dove? Salì in soffitta; da un pertugio, guardò ansiosamente nella strada, e la vide piena zeppa di furibondi; sentì le voci che chiedevan la sua morte; e più smarrito che mai, si ritirò, e andò a cercare il più sicuro e riposto nascondiglio. Lì rannicchiato, stava attento, attento, se mai il funesto rumore s'affievolisse, se il tumulto s'acquietasse un poco; ma sentendo in vece il muggito alzarsi più feroce e più rumoroso, e raddoppiare i picchi, preso da un nuovo soprassalto al cuore, si turava gli orecchi in fretta. Poi, come fuori di sè, stringendo i denti, e raggrinzando il viso, stendeva le braccia, e puntava i pugni, come se volesse tener ferma la porta.... Del resto, quel che facesse precisamente non si può sapere, giacchè era solo; e la storia è costretta a indovinare. Fortuna che c'è avvezza.
Renzo, questa volta, si trovava nel forte del tumulto, non già portatovi dalla piena, ma cacciatovisi deliberatamente. A quella prima proposta di sangue, aveva sentito il suo rimescolarsi tutto: in quanto al saccheggio, non avrebbe saputo dire se fosse bene o male in quel caso; ma l'idea dell'omicidio gli cagionò un orrore pretto e immediato. E quantunque, per quella funesta docilità degli animi appassionati all'affermare appassionato di molti, fosse persuasissimo che il vicario era la cagion principale della fame, il nemico de' poveri, pure, avendo, al primo moversi della turba, sentita a caso qualche parola che indicava la volontà di fare ogni sforzo per salvarlo, s'era subito proposto d'aiutare anche lui un'opera tale; e, con quest'intenzione, s'era cacciato, quasi fino a quella porta, che veniva travagliata in cento modi. Chi con ciottoli picchiava su' chiodi della serratura, per isconficcarla; altri, con pali e scarpelli e martelli, cercavano di lavorar più in regola: altri poi, con pietre, con coltelli spuntati, con chiodi, con bastoni, con l'unghie, non avendo altro, scalcinavano e sgretolavano il muro, e s'ingegnavano di levare i mattoni, e fare una breccia. Quelli che non potevano aiutare, facevan coraggio con gli urli; ma nello stesso tempo, con lo star lì a pigiare, impicciavan di più il lavoro già impicciato dalla gara disordinata de' lavoranti: giacchè, per grazia del cielo, accade talvolta anche nel male quella cosa troppo frequente nel bene, che i fautori più ardenti divengano un impedimento.
I magistrati ch'ebbero i primi l'avviso di quel che accadeva, spediron subito a chieder soccorso al comandante del castello, che allora si diceva di porta Giovia; il quale mandò alcuni soldati. Ma, tra l'avviso, e l'ordine, e il radunarsi, e il mettersi in cammino, e il cammino, essi arrivarono che la casa era già cinta di vasto assedio; e fecero alto lontano da quella, all'estremità della folla. L'ufiziale che li comandava, non sapeva che partito prendere. Lì non era altro che una, lasciatemi dire, accozzaglia di gente varia d'età e di sesso, che stava a vedere. All'intimazioni che gli venivan fatte, di sbandarsi, e di dar luogo, rispondevano con un cupo e lungo mormorìo; nessuno si moveva. Far fuoco sopra quella ciurma, pareva all'ufiziale cosa non solo crudele, ma piena di pericolo; cosa che, offendendo i meno terribili, avrebbe irritato i molti violenti: e del resto, non aveva una tale istruzione. Aprire quella prima folla, rovesciarla a destra e a sinistra, e andare avanti a portar la guerra a chi la faceva, sarebbe stata la meglio; ma riuscirvi, lì stava il punto. Chi sapeva se i soldati avrebber potuto avanzarsi uniti e ordinati? Che se, in vece di romper la folla, si fossero sparpagliati loro tra quella, si sarebber trovati a sua discrezione, dopo averla aizzata. L'irresolutezza del comandante e l'immobilità de' soldati parve, a diritto o a torto, paura. La gente che si trovavan vicino a loro, si contentavano di guardargli in viso, con un'aria, come si dice, di me n'impipo; quelli ch'erano un po' più lontani, non se ne stavano di provocarli, con visacci e con grida di scherno; più in là, pochi sapevano o si curavano che ci fossero; i guastatori seguitavano a smurare, senz'altro pensiero che di riuscir presto nell'impresa; gli spettatori non cessavano d'animarla con gli urli.
Spiccava tra questi, ed era lui stesso spettacolo, un vecchio mal vissuto, che, spalancando due occhi affossati e infocati, contraendo le grinze a un sogghigno di compiacenza diabolica, con le mani alzate sopra una canizie vituperosa, agitava in aria un martello, una corda, quattro gran chiodi, con che diceva di volere attaccare il vicario a un battente della sua porta, ammazzato che fosse.
– Oibò! vergogna! – scappò fuori Renzo, inorridito a quelle parole, alla vista di tant'altri visi che davan segno d'approvarle, e incoraggito dal vederne degli altri, sui quali, benchè muti, traspariva lo stesso orrore del quale era compreso lui. – Vergogna! Vogliam noi rubare il mestiere al boia? assassinare un cristiano? Come volete che Dio ci dia del pane, se facciamo di queste atrocità? Ci manderà de' fulmini, e non del pane!
– Ah cane! ah traditor della patria! – gridò, voltandosi a Renzo, con un viso da indemoniato, un di coloro che avevan potuto sentire tra il frastono quelle sante parole. – Aspetta, aspetta! È un servitore del vicario, travestito da contadino: è una spia: dàlli, dàlli! – Cento voci si spargono all'intorno. – Cos'è? dov'è? chi è? Un servitore del vicario. Una spia. Il vicario travestito da contadino, che scappa. Dov'è? dov'è? dàlli, dàlli!
Renzo ammutolisce, diventa piccino piccino, vorrebbe sparire; alcuni suoi vicini lo prendono in mezzo; e con alte e diverse grida cercano di confondere quelle voci nemiche e omicide. Ma ciò che più di tutto lo servì fu un – largo, largo, – che si sentì gridar lì vicino: – largo! è qui l'aiuto: largo, ohe!
Cos'era? Era una lunga scala a mano, che alcuni portavano, per appoggiarla alla casa, e entrarci da una finestra. Ma per buona sorte, quel mezzo, che avrebbe resa la cosa facile, non era facile esso a mettere in opera. I portatori, all'una e all'altra cima, e di qua e di là della macchina, urtati, scompigliati, divisi dalla calca, andavano a onde: uno, con la testa tra due scalini, e gli staggi sulle spalle, oppresso come sotto un giogo scosso, mugghiava; un altro veniva staccato dal carico con una spinta; la scala abbandonata picchiava spalle, braccia, costole: pensate cosa dovevan dire coloro de' quali erano. Altri sollevano con le mani il peso morto, vi si caccian sotto, se lo mettono addosso, gridando: – animo! andiamo! – La macchina fatale s'avanza balzelloni, e serpeggiando. Arrivò a tempo a distrarre e a disordinare i nemici di Renzo, il quale profittò della confusione nata nella confusione; e, quatto quatto sul principio, poi giocando di gomita a più non posso, s'allontanò da quel luogo, dove non c'era buon'aria per lui, con l'intenzione anche d'uscire, più presto che potesse, dal tumulto, e d'andar davvero a trovare o a aspettare il padre Bonaventura.
Tutt'a un tratto, un movimento straordinario cominciato a una estremità, si propaga per la folla, una voce si sparge, viene avanti di bocca in bocca: – Ferrer! Ferrer! – Una maraviglia, una gioia, una rabbia, un'inclinazione, una ripugnanza, scoppiano per tutto dove arriva quel nome; chi lo grida, chi vuol soffogarlo; chi afferma, chi nega, chi benedice, chi bestemmia.
– È qui Ferrer! – Non è vero, non è vero! – Sì, sì; viva Ferrer! quello che ha messo il pane a buon mercato. – No, no! – È qui, è qui in carrozza. – Cosa importa? che c'entra lui? non vogliamo nessuno! – Ferrer! viva Ferrer! l'amico della povera gente! viene per condurre in prigione il vicario. – No, no: vogliamo far giustizia noi: indietro, indietro! – Sì, sì: Ferrer! venga Ferrer! in prigione il vicario!
E tutti, alzandosi in punta di piedi, si voltano a guardare da quella parte donde s'annunziava l'inaspettato arrivo. Alzandosi tutti, vedevano nè più nè meno che se fossero stati tutti con le piante in terra; ma tant'è, tutti s'alzavano.
In fatti, all'estremità della folla, dalla parte opposta a quella dove stavano i soldati, era arrivato in carrozza Antonio Ferrer, il gran cancelliere; il quale, rimordendogli probabilmente la coscienza d'essere co' suoi spropositi e con la sua ostinazione, stato causa, o almeno occasione di quella sommossa, veniva ora a cercar d'acquietarla, e d'impedirne almeno il più terribile e irreparabile effetto: veniva a spender bene una popolarità mal acquistata.
Ne' tumulti popolari c'è sempre un certo numero d'uomini che, o per un riscaldamento di passione, o per una persuasione fanatica, o per un disegno scellerato, o per un maledetto gusto del soqquadro, fanno di tutto per ispinger le cose al peggio; propongono o promovono i più spietati consigli, soffian nel fuoco ogni volta che principia a illanguidire: non è mai troppo per costoro; non vorrebbero che il tumulto avesse nè fine nè misura. Ma per contrappeso, c'è sempre anche un certo numero d'altri uomini che, con pari ardore e con insistenza pari, s'adoprano per produr l'effetto contrario: taluni mossi da amicizia o da parzialità per le persone minacciate; altri senz'altro impulso che d'un pio e spontaneo orrore del sangue e de' fatti atroci. Il cielo li benedica. In ciascuna di queste due parti opposte, anche quando non ci siano concerti antecedenti, l'uniformità de' voleri crea un concerto istantaneo nell'operazioni. Chi forma poi la massa, e quasi il materiale del tumulto, è un miscuglio accidentale d'uomini, che, più o meno, per gradazioni indefinite, tengono dell'uno e dell'altro estremo: un po' riscaldati, un po' furbi, un po' inclinati a una certa giustizia, come l'intendon loro, un po' vogliosi di vederne qualcheduna grossa, pronti alla ferocia e alla misericordia, a detestare e ad adorare, secondo che si presenti l'occasione di provar con pienezza l'uno o l'altro sentimento; avidi ogni momento di sapere, di credere qualche cosa grossa, bisognosi di gridare, d'applaudire a qualcheduno, o d'urlargli dietro. Viva e moia, son le parole che mandan fuori più volentieri; e chi è riuscito a persuaderli che un tale non meriti d'essere squartato, non ha bisogno di spender più parole per convincerli che sia degno d'esser portato in trionfo: attori, spettatori, strumenti, ostacoli, secondo il vento; pronti anche a stare zitti, quando non sentan più grida da ripetere, a finirla, quando manchino gl'istigatori, a sbandarsi, quando molte voci concordi e non contraddette abbiano detto: andiamo; e a tornarsene a casa, domandandosi l'uno con l'altro: cos'è stato? Siccome però questa massa, avendo la maggior forza, la può dare a chi vuole, così ognuna delle due parti attive usa ogni arte per tirarla dalla sua, per impadronirsene: sono quasi due anime nemiche, che combattono per entrare in quel corpaccio, e farlo movere. Fanno a chi saprà sparger le voci più atte a eccitar le passioni, a dirigere i movimenti a favore dell'uno o dell'altro intento; a chi saprà più a proposito trovare le nuove che riaccendano gli sdegni, o gli affievoliscano, risveglino le speranze o i terrori; a chi saprà trovare il grido, che ripetuto dai più e più forte, esprima, attesti e crei nello stesso tempo il voto della pluralità, per l'una o per l'altra parte.
Tutta questa chiacchierata s'è fatta per venire a dire che, nella lotta tra le due parti che si contendevano il voto della gente affollata alla casa del vicario, l'apparizione d'Antonio Ferrer diede, quasi in un momento, un gran vantaggio alla parte degli umani, la quale era manifestamente al di sotto, e, un po' più che quel soccorso fosse tardato, non avrebbe avuto più, nè forza, nè motivo di combattere. L'uomo era gradito alla moltitudine, per quella tariffa di sua invenzione così favorevole a' compratori, e per quel suo eroico star duro contro ogni ragionamento in contrario. Gli animi già propensi erano ora ancor più innamorati dalla fiducia animosa del vecchio che, senza guardie, senza apparato, veniva così a trovare, ad affrontare una moltitudine irritata e procellosa. Faceva poi un effetto mirabile il sentire che veniva a condurre in prigione il vicario: così il furore contro costui, che si sarebbe scatenato peggio, chi l'avesse preso con le brusche, e non gli avesse voluto conceder nulla, ora, con quella promessa di soddisfazione, con quell'osso in bocca, s'acquietava un poco, e dava luogo agli altri opposti sentimenti, che sorgevano in una gran parte degli animi.
I partigiani della pace, ripreso fiato, secondavano Ferrer in cento maniere: quelli che si trovavan vicini a lui, eccitando e rieccitando col loro il pubblico applauso, e cercando insieme di far ritirare la gente, per aprire il passo alla carrozza; gli altri, applaudendo, ripetendo e facendo passare le sue parole, o quelle che a lor parevano le migliori che potesse dire, dando sulla voce ai furiosi ostinati, e rivolgendo contro di loro la nuova passione della mobile adunanza. – Chi è che non vuole che si dica: viva Ferrer? Tu non vorresti eh, che il pane fosse a buon mercato? Son birboni che non vogliono una giustizia da cristiani: e c'è di quelli che schiamazzano più degli altri, per fare scappare il vicario. In prigione il vicario! Viva Ferrer! Largo a Ferrer! – E crescendo sempre più quelli che parlavan così, s'andava a proporzione abbassando la baldanza della parte contraria; di maniera che i primi dal predicare vennero anche a dar sulle mani a quelli che diroccavano ancora, a cacciarli indietro, a levar loro dall'unghie gli ordigni. Questi fremevano, minacciavano anche, cercavan di rifarsi; ma la causa del sangue era perduta: il grido che predominava era: prigione, giustizia, Ferrer! Dopo un po' di dibattimento, coloro furon respinti: gli altri s'impadroniron della porta, e per tenerla difesa da nuovi assalti, e per prepararvi l'adito a Ferrer; e alcuno di essi, mandando dentro una voce a quelli di casa (fessure non ne mancava), gli avvisò che arrivava soccorso, e che facessero star pronto il vicario, – per andar subito.... in prigione: ehm, avete inteso?
– È quel Ferrer che aiuta a far le gride? – domandò a un nuovo vicino il nostro Renzo, che si rammentò del vidit Ferrer che il dottore gli aveva gridato all'orecchio, facendoglielo vedere in fondo di quella tale.
– Già: il gran cancelliere – gli fu risposto.
– È un galantuomo, n'è vero?
– Eccome se è un galantuomo! è quello che aveva messo il pane a buon mercato; e gli altri non hanno voluto; e ora viene a condurre in prigione il vicario, che non ha fatto le cose giuste.
Non fa bisogno di dire che Renzo fu subito per Ferrer. Volle andargli incontro addirittura: la cosa non era facile; ma con certe sue spinte e gomitate da alpigiano, riuscì a farsi far largo, e a arrivare in prima fila, proprio di fianco alla carrozza.
Era questa già un po' inoltrata nella folla; e in quel momento stava ferma, per uno di quegl'incagli inevitabili e frequenti, in un'andata di quella sorte. Il vecchio Ferrer presentava ora all'uno, ora all'altro sportello, un viso tutto umile, tutto ridente, tutto amoroso, un viso che aveva tenuto sempre in serbo per quando si trovasse alla presenza di don Filippo IV; ma fu costretto a spenderlo anche in quest'occasione. Parlava anche; ma il chiasso e il ronzío di tante voci, gli evviva stessi che si facevano a lui, lasciavano ben poco e a ben pochi sentir le sue parole. S'aiutava dunque co' gesti, ora mettendo la punta delle mani sulle labbra, a prendere un bacio che le mani, separandosi subito, distribuivano a destra e a sinistra in ringraziamento alla pubblica benevolenza; ora stendendole e movendole lentamente fuori d'uno sportello, per chiedere un po' di luogo; ora abbassandole garbatamente, per chiedere un po' di silenzio. Quando n'aveva ottenuto un poco, i più vicini sentivano e ripetevano le sue parole: – pane, abbondanza: vengo a far giustizia: un po' di luogo di grazia –. Sopraffatto poi e come soffogato dal fracasso di tante voci, dalla vista di tanti visi fitti, di tant'occhi addosso a lui, si tirava indietro un momento, gonfiava le gote, mandava un gran soffio, e diceva tra sè: "por mi vida, que de gente!" – Viva Ferrer! Non abbia paura. Lei è un galantuomo. Pane, pane!
– Sì; pane, pane, – rispondeva Ferrer: – abbondanza; lo prometto io, – e metteva la mano al petto.
– Un po' di luogo, – aggiungeva subito: – vengo per condurlo in prigione, per dargli il giusto gastigo che si merita: – e soggiungeva sottovoce: – si es culpable –. Chinandosi poi innanzi verso il cocchiere, gli diceva in fretta: – adelante, Pedro, si puedes.
Il cocchiere sorrideva anche lui alla moltitudine, con una grazia affettuosa, come se fosse stato un gran personaggio; e con un garbo ineffabile, dimenava adagio adagio la frusta, a destra e a sinistra, per chiedere agl'incomodi vicini che si ristringessero e si ritirassero un poco. – Di grazia, – diceva anche lui, – signori miei, un po' di luogo, un pochino; appena appena da poter passare.
Intanto i benevoli più attivi s'adopravano a far fare il luogo chiesto così gentilmente. Alcuni davanti ai cavalli facevano ritirar le persone, con buone parole, con un mettere le mani sui petti, con certe spinte soavi: – in là, via, un po' di luogo, signori –; alcuni facevan lo stesso dalle due parti della carrozza, perchè potesse passare senza arrotar piedi, nè ammaccar mostacci; che, oltre il male delle persone, sarebbe stato porre a un gran repentaglio l'auge d'Antonio Ferrer.
Renzo, dopo essere stato qualche momento a vagheggiare quella decorosa vecchiezza, conturbata un po' dall'angustia, aggravata dalla fatica, ma animata dalla sollecitudine, abbellita, per dir così, dalla speranza di togliere un uomo all'angosce mortali, Renzo, dico, mise da parte ogni pensiero d'andarsene; e si risolvette d'aiutare Ferrer, e di non abbandonarlo, fin che non fosse ottenuto l'intento. Detto fatto, si mise con gli altri a far far largo; e non era certo de' meno attivi. Il largo si fece; – venite pure avanti, – diceva più d'uno al cocchiere, ritirandosi o andando a fargli un po' di strada più innanzi. – Adelante, presto, con juicio, – gli disse anche il padrone; e la carrozza si mosse. Ferrer, in mezzo ai saluti che scialacquava al pubblico in massa, ne faceva certi particolari di ringraziamento, con un sorriso d'intelligenza, a quelli che vedeva adoprarsi per lui: e di questi sorrisi ne toccò più d'uno a Renzo, il quale per verità se li meritava, e serviva in quel giorno il gran cancelliere meglio che non avrebbe potuto fare il più bravo de' suoi segretari. Al giovane montanaro invaghito di quella buona grazia, pareva quasi d'aver fatto amicizia con Antonio Ferrer.
La carrozza, una volta incamminata, seguitò poi, più o meno adagio, e non senza qualche altra fermatina. Il tragitto non era forse più che un tiro di schioppo; ma riguardo al tempo impiegatovi, avrebbe potuto parere un viaggetto, anche a chi non avesse avuto la santa fretta di Ferrer. La gente si moveva, davanti e di dietro, a destra e a sinistra della carrozza, a guisa di cavalloni intorno a una nave che avanza nel forte della tempesta. Più acuto, più scordato, più assordante di quello della tempesta era il frastono. Ferrer, guardando ora da una parte, ora dall'altra; atteggiandosi e gestendo insieme, cercava d'intender qualche cosa, per accomodar le risposte al bisogno; voleva far alla meglio un po' di dialogo con quella brigata d'amici; ma la cosa era difficile, la più difficile forse che gli fosse ancora capitata, in tant'anni di gran-cancellierato. Ogni tanto però, qualche parola, anche qualche frase, ripetuta da un crocchio nel suo passaggio, gli si faceva sentire, come lo scoppio d'un razzo più forte si fa sentire nell'immenso scoppiettìo d'un fuoco artifiziale. E lui, ora ingegnandosi di rispondere in modo soddisfacente a queste grida, ora dicendo a buon conto le parole che sapeva dover esser più accette, o che qualche necessità istantanea pareva richiedere, parlò anche lui per tutta la strada. – Sì, signori; pane, abbondanza. Lo condurrò io in prigione: sarà gastigato.... si es culpable. Sì, sì, comanderò io: il pane a buon mercato. Asi es.... così è, voglio dire: il re nostro signore non vuole che codesti fedelissimi vassalli patiscan la fame. Ox! ox! guardaos: non si facciano male, signori. Pedro, adelante con juicio. Abbondanza, abbondanza. Un po' di luogo, per carità. Pane, pane. In prigione, in prigione. Cosa? – domandava poi a uno che s'era buttato mezzo dentro lo sportello, a urlargli qualche suo consiglio o preghiera o applauso che fosse. Ma costui, senza poter neppure ricevere il "cosa?" era stato tirato indietro da uno che lo vedeva lì lì per essere schiacciato da una rota. Con queste botte e risposte, tra le incessanti acclamazioni, tra qualche fremito anche d'opposizione, che si faceva sentire qua e là, ma era subito soffogato, ecco alla fine Ferrer arrivato alla casa, per opera principalmente di que' buoni ausiliari.
Gli altri che, come abbiam detto, eran già lì con le medesime buone intenzioni, avevano intanto lavorato a fare e a rifare un po' di piazza. Prega, esorta, minaccia; pigia, ripigia, incalza di qua e di là, con quel raddoppiare di voglia, e con quel rinnovamento di forze che viene dal veder vicino il fine desiderato; gli era finalmente riuscito di divider la calca in due, e poi di spingere indietro le due calche; tanto che, tra la porta e la carrozza, che vi si fermò davanti, v'era un piccolo spazio voto. Renzo, che, facendo un po' da battistrada, un po' da scorta, era arrivato con la carrozza, potè collocarsi in una di quelle due frontiere di benevoli, che facevano, nello stesso tempo, ala alla carrozza e argine alle due onde prementi di popolo. E aiutando a rattenerne una con le poderose sue spalle, si trovò anche in un bel posto per poter vedere.
Ferrer mise un gran respiro, quando vide quella piazzetta libera, e la porta ancor chiusa. Chiusa qui vuol dire non aperta; del resto i gangheri eran quasi sconficcati fuor de' pilastri: i battenti scheggiati, ammaccati, sforzati e scombaciati nel mezzo lasciavano veder fuori da un largo spiraglio un pezzo di catenaccio storto, allentato, e quasi divelto, che, se vogliam dir così, li teneva insieme. Un galantuomo s'era affacciato a quel fesso, a gridar che aprissero; un altro spalancò in fretta lo sportello della carrozza: il vecchio mise fuori la testa, s'alzò, e afferrando con la destra il braccio di quel galantuomo, uscì, e scese sul predellino.
La folla, da una parte e dall'altra, stava tutta in punta di piedi per vedere: mille visi, mille barbe in aria: la curiosità e l'attenzione generale creò un momento di generale silenzio. Ferrer, fermatosi quel momento sul predellino, diede un'occhiata in giro, salutò con un inchino la moltitudine, come da un pulpito, e messa la mano sinistra al petto, gridò: – pane e giustizia –; e franco, diritto, togato, scese in terra, tra l'acclamazioni che andavano alle stelle. Intanto quelli di dentro avevano aperto, ossia avevan finito d'aprire, tirando via il catenaccio insieme con gli anelli già mezzi sconficcati, e allargando lo spiraglio, appena quanto bastava per fare entrare il desideratissimo ospite. – Presto, presto, – diceva lui: – aprite bene, ch'io possa entrare: e voi, da bravi, tenete indietro la gente; non mi lasciate venire addosso.... per l'amor del cielo! Serbate un po' di largo per tra poco. Ehi! ehi! signori, un momento, – diceva poi ancora a quelli di dentro: – adagio con quel battente, lasciatemi passare: eh! le mie costole; vi raccomando le mie costole. Chiudete ora: no; eh! eh! la toga! la toga! – Sarebbe in fatti rimasta presa tra i battenti, se Ferrer non n'avesse ritirato con molta disinvoltura lo strascico, che disparve come la coda d'una serpe, che si rimbuca inseguita.
Riaccostati i battenti, furono anche riappuntellati alla meglio. Di fuori, quelli che s'eran costituiti guardia del corpo di Ferrer, lavoravano di spalle, di braccia e di grida, a mantener la piazza vota, pregando in cuor loro il Signore che lo facesse far presto.
– Presto, presto, – diceva anche Ferrer di dentro, sotto il portico, ai servitori, che gli si eran messi d'intorno ansanti, gridando: – sia benedetto! ah eccellenza! oh eccellenza! uh eccellenza!
– Presto, presto, – ripeteva Ferrer: – dov'è questo benedett'uomo?
Il vicario scendeva le scale, mezzo strascicato e mezzo portato da altri suoi servitori, bianco come un panno lavato. Quando vide il suo aiuto, mise un gran respiro; gli tornò il polso, gli scorse un po' di vita nelle gambe, un po' di colore sulle gote; e corse, come potè, verso Ferrer, dicendo: – sono nelle mani di Dio e di vostra eccellenza. Ma come uscir di qui? Per tutto c'è gente che mi vuol morto.
– Venga usted con migo, e si faccia coraggio: qui fuori c'è la mia carrozza; presto, presto –. Lo prese per la mano, e lo condusse verso la porta, facendogli coraggio tuttavia; ma diceva intanto tra sè: "aqui està el busilis; Dios nos valga!"
La porta s'apre; Ferrer esce il primo; l'altro dietro, rannicchiato, attaccato, incollato alla toga salvatrice, come un bambino alla sottana della mamma. Quelli che avevan mantenuta la piazza vota, fanno ora, con un alzar di mani, di cappelli, come una rete, una nuvola, per sottrarre alla vista pericolosa della moltitudine il vicario; il quale entra il primo nella carrozza, e vi si rimpiatta in un angolo. Ferrer sale dopo; lo sportello vien chiuso. La moltitudine vide in confuso, riseppe, indovinò quel ch'era accaduto; e mandò un urlo d'applausi e d'imprecazioni.
La parte della strada che rimaneva da farsi, poteva parer la più difficile e la più pericolosa. Ma il voto pubblico era abbastanza spiegato per lasciar andare in prigione il vicario; e nel tempo della fermata, molti di quelli che avevano agevolato l'arrivo di Ferrer, s'eran tanto ingegnati a preparare e a mantener come una corsìa nel mezzo della folla, che la carrozza potè, questa seconda volta, andare un po' più lesta, e di seguito. Di mano in mano che s'avanzava, le due folle rattenute dalle parti, si ricadevano addosso e si rimischiavano, dietro a quella.
Ferrer, appena seduto, s'era chinato per avvertire il vicario, che stesse ben rincantucciato nel fondo, e non si facesse vedere, per l'amor del cielo; ma l'avvertimento era superfluo. Lui, in vece, bisognava che si facesse vedere, per occupare e attirare a sè tutta l'attenzione del pubblico. E per tutta questa gita, come nella prima, fece al mutabile uditorio un discorso, il più continuo nel tempo, e il più sconnesso nel senso, che fosse mai; interrompendolo però ogni tanto con qualche parolina spagnola, che in fretta in fretta si voltava a bisbigliar nell'orecchio del suo acquattato compagno. – Sì, signori; pane e giustizia: in castello, in prigione, sotto la mia guardia. Grazie, grazie, grazie tante. No, no: non iscapperà. Por ablandarlos. È troppo giusto; s'esaminerà, si vedrà. Anch'io voglio bene a lor signori. Un gastigo severo. Esto lo digo por su bien. Una meta giusta, una meta onesta, e gastigo agli affamatori. Si tirin da parte, di grazia. Sì, sì; io sono un galantuomo, amico del popolo. Sarà gastigato: è vero, è un birbante, uno scellerato. Perdone, usted. La passerà male, la passerà male.... si es culpable. Sì, sì, li faremo rigar diritto i fornai. Viva il re, e i buoni milanesi, suoi fedelissimi vassalli! Sta fresco, sta fresco. Animo; estamos ya quasi fuera.
Avevano in fatti attraversata la maggior calca, e già eran vicini a uscir al largo, del tutto. Lì Ferrer, mentre cominciava a dare un po' di riposo a' suoi polmoni, vide il soccorso di Pisa, que' soldati spagnoli, che però sulla fine non erano stati affatto inutili, giacchè sostenuti e diretti da qualche cittadino, avevano cooperato a mandare in pace un po' di gente, e a tenere il passo libero all'ultima uscita. All'arrivar della carrozza, fecero ala, e presentaron l'arme al gran cancelliere, il quale fece anche qui un saluto a destra, un saluto a sinistra; e all'ufiziale, che venne più vicino a fargli il suo, disse, accompagnando le parole con un cenno della destra: – beso a usted las manos –: parole che l'ufiziale intese per quel che volevano dir realmente, cioè: m'avete dato un bell'aiuto! In risposta, fece un altro saluto, e si ristrinse nelle spalle. Era veramente il caso di dire: cedant arma togae; ma Ferrer non aveva in quel momento la testa a citazioni: e del resto sarebbero state parole buttate via, perchè l'ufiziale non intendeva il latino.
A Pedro, nel passar tra quelle due file di micheletti, tra que' moschetti così rispettosamente alzati, gli tornò in petto il cuore antico. Si riebbe affatto dallo sbalordimento, si rammentò chi era, e chi conduceva; e gridando: – ohe! ohe! – senz'aggiunta d'altre cerimonie, alla gente ormai rada abbastanza per poter esser trattata così, e sferzando i cavalli, fece loro prender la rincorsa verso il castello.
– Levantese, levantese; estàmos ya fuera, – disse Ferrer al vicario; il quale, rassicurato dal cessar delle grida, e dal rapido moto della carrozza, e da quelle parole, si svolse, si sgruppò, s'alzò; e riavutosi alquanto, cominciò a render grazie, grazie e grazie al suo liberatore. Questi, dopo essersi condoluto con lui del pericolo e rallegrato della salvezza: – ah! – esclamò, battendo la mano sulla sua zucca monda, – que dirà de esto su excelencia, che ha già tanto la luna a rovescio, per quel maledetto Casale, che non vuole arrendersi? Que dirà el conde duque, che piglia ombra se una foglia fa più rumore del solito? Que dirà el rey nuestro señor, che pur qualche cosa bisognerà che venga a risapere d'un fracasso così? E sarà poi finito? Dios lo sabe. – Ah! per me, non voglio più impicciarmene, – diceva il vicario: – me ne chiamo fuori; rassegno la mia carica nelle mani di vostra eccellenza, e vo a vivere in una grotta, sur una montagna, a far l'eremita, lontano, lontano da questa gente bestiale.
– Usted farà quello che sarà più conveniente por el servicio de su magestad, – rispose gravemente il gran cancelliere.
– Sua maestà non vorrà la mia morte, – replicava il vicario: – in una grotta, in una grotta; lontano da costoro.
Che avvenisse poi di questo suo proponimento non lo dice il nostro autore, il quale, dopo avere accompagnato il pover'uomo in castello, non fa più menzione de' fatti suoi.
CAPITOLO XIV
La folla rimasta indietro cominciò a sbandarsi, a diramarsi a destra e a sinistra, per questa e per quella strada. Chi andava a casa, a accudire anche alle sue faccende; chi s'allontanava, per respirare un po' al largo, dopo tante ore di stretta; chi, in cerca d'amici, per ciarlare de' gran fatti della giornata. Lo stesso sgombero s'andava facendo dall'altro sbocco della strada, nella quale la gente restò abbastanza rada perchè quel drappello di spagnoli potesse, senza trovar resistenza, avanzarsi, e postarsi alla casa del vicario. Accosto a quella stava ancor condensato il fondaccio, per dir così, del tumulto; un branco di birboni, che malcontenti d'una fine così fredda e così imperfetta d'un così grand'apparato, parte brontolavano, parte bestemmiavano, parte tenevan consiglio, per veder se qualche cosa si potesse ancora intraprendere; e, come per provare, andavano urtacchiando e pigiando quella povera porta, ch'era stata di nuovo appuntellata alla meglio. All'arrivar del drappello, tutti coloro, chi diritto diritto, chi baloccandosi, e come a stento, se n'andarono dalla parte opposta, lasciando il campo libero a' soldati, che lo presero, e vi si postarono, a guardia della casa e della strada. Ma tutte le strade del contorno erano seminate di crocchi: dove c'eran due o tre persone ferme, se ne fermavano tre, quattro, venti altre: qui qualcheduno si staccava; là tutto un crocchio si moveva insieme: era come quella nuvolaglia che talvolta rimane sparsa, e gira per l'azzurro del cielo, dopo una burrasca; e fa dire a chi guarda in su: questo tempo non è rimesso bene. Pensate poi che babilonia di discorsi. Chi raccontava con enfasi i casi particolari che aveva visti; chi raccontava ciò che lui stesso aveva fatto; chi si rallegrava che la cosa fosse finita bene, e lodava Ferrer, e pronosticava guai seri per il vicario; chi, sghignazzando, diceva: – non abbiate paura, che non l'ammazzeranno: il lupo non mangia la carne del lupo –; chi più stizzosamente mormorava che non s'eran fatte le cose a dovere, ch'era un inganno, e ch'era stata una pazzia il far tanto chiasso, per lasciarsi poi canzonare in quella maniera.
Intanto il sole era andato sotto, le cose diventavan tutte d'un colore; e molti, stanchi della giornata e annoiati di ciarlare al buio, tornavano verso casa. Il nostro giovine, dopo avere aiutato il passaggio della carrozza, finchè c'era stato bisogno d'aiuto, e esser passato anche lui dietro a quella, tra le file de' soldati, come in trionfo, si rallegrò quando la vide correr liberamente, e fuor di pericolo; fece un po' di strada con la folla, e n'uscì, alla prima cantonata, per respirare anche lui un po' liberamente. Fatto ch'ebbe pochi passi al largo, in mezzo all'agitazione di tanti sentimenti, di tante immagini, recenti e confuse, sentì un gran bisogno di mangiare e di riposarsi; e cominciò a guardare in su, da una parte e dall'altra, cercando un'insegna d'osteria; giacchè, per andare al convento de' cappuccini, era troppo tardi. Camminando così con la testa per aria, si trovò a ridosso a un crocchio; e fermatosi, sentì che vi discorrevan di congetture, di disegni, per il giorno dopo. Stato un momento a sentire, non potè tenersi di non dire anche lui la sua; parendogli che potesse senza presunzione proporre qualche cosa chi aveva fatto tanto. E persuaso, per tutto ciò che aveva visto in quel giorno, che ormai, per mandare a effetto una cosa, bastasse farla entrare in grazia a quelli che giravano per le strade, – signori miei! – gridò, in tono d'esordio: – devo dire anch'io il mio debol parere? Il mio debol parere è questo: che non è solamente nell'affare del pane che si fanno delle bricconerie: e giacchè oggi s'è visto chiaro che, a farsi sentire, s'ottiene quel che è giusto; bisogna andar avanti così, fin che non si sia messo rimedio a tutte quelle altre scelleratezze, e che il mondo vada un po' più da cristiani. Non è vero, signori miei, che c'è una mano di tiranni, che fanno proprio al rovescio de' dieci comandamenti, e vanno a cercar la gente quieta, che non pensa a loro, per farle ogni male, e poi hanno sempre ragione? anzi quando n'hanno fatta una più grossa del solito, camminano con la testa più alta, che par che gli s'abbia a rifare il resto? Già anche in Milano ce ne dev'essere la sua parte.
– Pur troppo, – disse una voce.
– Lo dicevo io, – riprese Renzo: – già le storie si raccontano anche da noi. E poi la cosa parla da sè. Mettiamo, per esempio, che qualcheduno di costoro che voglio dir io stia un po' in campagna, un po' in Milano: se è un diavolo là, non vorrà esser un angiolo qui; mi pare. Dunque mi dicano un poco, signori miei, se hanno mai visto uno di questi col muso all'inferriata. E quel che è peggio (e questo lo posso dir io di sicuro), è che le gride ci sono, stampate, per gastigarli: e non già gride senza costrutto; fatte benissimo, che noi non potremmo trovar niente di meglio; ci son nominate le bricconerie chiare, proprio come succedono; e a ciascheduna, il suo buon gastigo. E dice: sia chi si sia, vili e plebei, e che so io.
Ora, andate a dire ai dottori, scribi e farisei, che vi facciano far giustizia, secondo che canta la grida: vi dànno retta come il papa ai furfanti: cose da far girare il cervello a qualunque galantuomo. Si vede dunque chiaramente che il re, e quelli che comandano, vorrebbero che i birboni fossero gastigati; ma non se ne fa nulla, perchè c'è una lega. Dunque bisogna romperla; bisogna andar domattina da Ferrer, che quello è un galantuomo, un signore alla mano; e oggi s'è potuto vedere com'era contento di trovarsi con la povera gente, e come cercava di sentir le ragioni che gli venivan dette, e rispondeva con buona grazia. Bisogna andar da Ferrer, e dirgli come stanno le cose; e io, per la parte mia, gliene posso raccontar delle belle; che ho visto io, co' miei occhi, una grida con tanto d'arme in cima, ed era stata fatta da tre di quelli che possono, che d'ognuno c'era sotto il suo nome bell'e stampato, e uno di questi nomi era Ferrer, visto da me, co' miei occhi: ora, questa grida diceva proprio le cose giuste per me; e un dottore al quale io gli dissi che dunque mi facesse render giustizia, com'era l'intenzione di que' tre signori, tra i quali c'era anche Ferrer, questo signor dottore, che m'aveva fatto veder la grida lui medesimo, che è il più bello, ah! ah! pareva che gli dicessi delle pazzie. Son sicuro che, quando quel caro vecchione sentirà queste belle cose; che lui non le può saper tutte, specialmente quelle di fuori; non vorrà più che il mondo vada così, e ci metterà un buon rimedio. E poi, anche loro, se fanno le gride, devono aver piacere che s'ubbidisca: che è anche un disprezzo, un pitaffio col loro nome, contarlo per nulla. E se i prepotenti non vogliono abbassar la testa, e fanno il pazzo, siam qui noi per aiutarlo, come s'è fatto oggi. Non dico che deva andar lui in giro, in carrozza, ad acchiappar tutti i birboni, prepotenti e tiranni: sì; ci vorrebbe l'arca di Noè. Bisogna che lui comandi a chi tocca, e non solamente in Milano, ma per tutto, che faccian le cose conforme dicon le gride; e formare un buon processo addosso a tutti quelli che hanno commesso di quelle bricconerie; e dove dice prigione, prigione; dove dice galera, galera; e dire ai podestà che faccian davvero; se no, mandarli a spasso, e metterne de' meglio: e poi, come dico, ci saremo anche noi a dare una mano. E ordinare a' dottori che stiano a sentire i poveri e parlino in difesa della ragione. Dico bene, signori miei?
Renzo aveva parlato tanto di cuore, che, fin dall'esordio, una gran parte de' radunati, sospeso ogni altro discorso, s'eran rivoltati a lui; e, a un certo punto, tutti erano divenuti suoi uditori. Un grido confuso d'applausi, di – bravo: sicuro: ha ragione: è vero pur troppo, – fu come la risposta dell'udienza. Non mancaron però i critici. – Eh sì, – diceva uno: – dar retta a' montanari: son tutti avvocati –; e se ne andava. – Ora, – mormorava un altro, – ogni scalzacane vorrà dir la sua; e a furia di metter carne a fuoco, non s'avrà il pane a buon mercato; che è quello per cui ci siam mossi –. Renzo però non sentì che i complimenti; chi gli prendeva una mano, chi gli prendeva l'altra. – A rivederci a domani. – Dove? – Sulla piazza del duomo. – Va bene. – Va bene. – E qualcosa si farà. – E qualcosa si farà.
– Chi è di questi bravi signori che voglia insegnarmi un'osteria, per mangiare un boccone, e dormire da povero figliuolo? – disse Renzo.
– Son qui io a servirvi, quel bravo giovine, – disse uno, che aveva ascoltata attentamente la predica, e non aveva detto ancor nulla. – Conosco appunto un'osteria che farà al caso vostro; e vi raccomanderò al padrone, che è mio amico, e galantuomo.
– Qui vicino? – domandò Renzo. – Poco distante, – rispose colui.
La radunata si sciolse; e Renzo, dopo molte strette di mani sconosciute, s'avviò con lo sconosciuto, ringraziandolo della sua cortesia.
– Di che cosa? – diceva colui: – una mano lava l'altra, e tutt'e due lavano il viso. Non siamo obbligati a far servizio al prossimo? – E camminando, faceva a Renzo, in aria di discorso, ora una, ora un'altra domanda. – Non per sapere i fatti vostri; ma voi mi parete molto stracco: da che paese venite?
– Vengo, – rispose Renzo, – fino, fino da Lecco.
– Fin da Lecco? Di Lecco siete?
– Di Lecco.... cioè del territorio.
– Povero giovine! per quanto ho potuto intendere da' vostri discorsi, ve n'hanno fatte delle grosse.
– Eh! caro il mio galantuomo! ho dovuto parlare con un po' di politica, per non dire in pubblico i fatti miei; ma.... basta, qualche giorno si saprà; e allora.... Ma qui vedo un'insegna d'osteria; e, in fede mia, non ho voglia d'andar più lontano.
– No, no! venite dov'ho detto io, che c'è poco, – disse la guida: – qui non istareste bene.
– Eh, sì; – rispose il giovine: – non sono un signorino avvezzo a star nel cotone: qualcosa alla buona da mettere in castello, e un saccone, mi basta: quel che mi preme è di trovar presto l'uno e l'altro. Alla provvidenza! – Ed entrò in un usciaccio, sopra il quale pendeva l'insegna della luna piena. – Bene; vi condurrò qui, giacchè vi piace così, – disse lo sconosciuto; e gli andò dietro.
– Non occorre che v'incomodiate di più, – rispose Renzo. – Però, – soggiunse, – se venite a bere un bicchiere con me, mi fate piacere.
– Accetterò le vostre grazie, – rispose colui; e andò, come più pratico del luogo, innanzi a Renzo, per un cortiletto; s'accostò all'uscio che metteva in cucina, alzò il saliscendi, aprì, e v'entrò col suo compagno. Due lumi a mano, pendenti da due pertiche attaccate alla trave del palco, vi spandevano una mezza luce. Molta gente era seduta, non però in ozio, su due panche, di qua e di là d'una tavola stretta e lunga, che teneva quasi tutta una parte della stanza: a intervalli, tovaglie e piatti; a intervalli, carte voltate e rivoltate, dadi buttati e raccolti; fiaschi e bicchieri per tutto. Si vedevano anche correre berlinghe, reali e parpagliole, che, se avessero potuto parlare, avrebbero detto probabilmente: "noi eravamo stamattina nella ciotola d'un fornaio, o nelle tasche di qualche spettatore del tumulto, che tutt'intento a vedere come andassero gli affari pubblici, si dimenticava di vigilar le sue faccendole private". Il chiasso era grande. Un garzone girava innanzi e indietro, in fretta e in furia, al servizio di quella tavola insieme e tavoliere: l'oste era a sedere sur una piccola panca, sotto la cappa del cammino, occupato, in apparenza, in certe figure che faceva e disfaceva nella cenere, con le molle; ma in realtà intento a tutto ciò che accadeva intorno a lui. S'alzò, al rumore del saliscendi; e andò incontro ai soprarrivati. Vista ch'ebbe la guida, "maledetto!" disse tra sè: "che tu m'abbia a venir sempre tra' piedi, quando meno ti vorrei!" Data poi un'occhiata in fretta a Renzo, disse, ancora tra sè: "non ti conosco; ma venendo con un tal cacciatore, o cane o lepre sarai: quando avrai detto due parole, ti conoscerò". Però, di queste riflessioni nulla trasparve sulla faccia dell'oste, la quale stava immobile come un ritratto: una faccia pienotta e lucente, con una barbetta folta, rossiccia, e due occhietti chiari e fissi.
– Cosa comandan questi signori? – disse ad alta voce.
– Prima di tutto, un buon fiasco di vino sincero, – disse Renzo: – e poi un boccone –. Così dicendo, si buttò a sedere sur una panca, verso la cima della tavola, e mandò un – ah! – sonoro, come se volesse dire: fa bene un po' di panca, dopo essere stato, tanto tempo, ritto e in faccende. Ma gli venne subito in mente quella panca e quella tavola, a cui era stato seduto l'ultima volta, con Lucia e con Agnese: e mise un sospiro. Scosse poi la testa, come per iscacciar quel pensiero: e vide venir l'oste col vino. Il compagno s'era messo a sedere in faccia a Renzo. Questo gli mescè subito da bere, dicendo: – per bagnar le labbra –. E riempito l'altro bicchiere, lo tracannò in un sorso.
– Cosa mi darete da mangiare? – disse poi all'oste.
– Ho dello stufato: vi piace? – disse questo.
– Sì, bravo; dello stufato.
– Sarete servito, – disse l'oste a Renzo; e al garzone: – servite questo forestiero –. E s'avviò verso il cammino. – Ma.... – riprese poi, tornando verso Renzo: – ma pane, non ce n'ho in questa giornata.
– Al pane, – disse Renzo, ad alta voce e ridendo, – ci ha pensato la provvidenza –. E tirato fuori il terzo e ultimo di que' pani raccolti sotto la croce di san Dionigi, l'alzò per aria, gridando: – ecco il pane della provvidenza!
All'esclamazione, molti si voltarono; e vedendo quel trofeo in aria, uno gridò: – viva il pane a buon mercato!
– A buon mercato? – disse Renzo: – gratis et amore.
– Meglio, meglio.
– Ma, – soggiunse subito Renzo, – non vorrei che lor signori pensassero a male. Non è ch'io l'abbia, come si suol dire, sgraffignato. L'ho trovato in terra; e se potessi trovare anche il padrone, son pronto a pagarglielo.
– Bravo! bravo! – gridarono, sghignazzando più forte, i compagnoni; a nessuno de' quali passò per la mente che quelle parole fossero dette davvero.
– Credono ch'io canzoni; ma l'è proprio così, – disse Renzo alla sua guida; e, girando in mano quel pane, soggiunse: – vedete come l'hanno accomodato; pare una schiacciata: ma ce n'era del prossimo! Se ci si trovavan di quelli che han l'ossa un po' tenere, saranno stati freschi –. E subito, divorati tre o quattro bocconi di quel pane, gli mandò dietro un secondo bicchier di vino; e soggiunse: – da sè non vuol andar giù questo pane. Non ho avuto mai la gola tanto secca. S'è fatto un gran gridare!
– Preparate un buon letto a questo bravo giovine, – disse la guida: – perchè ha intenzione di dormir qui.
– Volete dormir qui? – domandò l'oste a Renzo, avvicinandosi alla tavola.
– Sicuro, – rispose Renzo: – un letto alla buona; basta che i lenzoli sian di bucato; perchè son povero figliuolo, ma avvezzo alla pulizia.
– Oh, in quanto a questo! – disse l'oste: andò al banco, ch'era in un angolo della cucina; e ritornò, con un calamaio e un pezzetto di carta bianca in una mano, e una penna nell'altra.
– Cosa vuol dir questo? – esclamò Renzo, ingoiando un boccone dello stufato che il garzone gli aveva messo davanti, e sorridendo poi con maraviglia, soggiunse: – è il lenzolo di bucato, codesto?
L'oste, senza rispondere, posò sulla tavola il calamaio e la carta; poi appoggiò sulla tavola medesima il braccio sinistro e il gomito destro; e, con la penna in aria, e il viso alzato verso Renzo, gli disse: – fatemi il piacere di dirmi il vostro nome, cognome e patria.
– Cosa? – disse Renzo: – cosa c'entrano codeste storie col letto?
– Io fo il mio dovere, – disse l'oste, guardando in viso alla guida: – noi siamo obbligati a render conto di tutte le persone che vengono a alloggiar da noi: nome e cognome, e di che nazione sarà, a che negozio viene, se ha seco armi.... quanto tempo ha di fermarsi in questa città.... Son parole della grida.
Prima di rispondere, Renzo votò un altro bicchiere: era il terzo; e d'ora in poi ho paura che non li potremo più contare. Poi disse: – ah ah! avete la grida! E io fo conto d'esser dottor di legge; e allora so subito che caso si fa delle gride.
– Dico davvero, – disse l'oste, sempre guardando il muto compagno di Renzo; e, andato di nuovo al banco, ne levò dalla cassetta un gran foglio, un proprio esemplare della grida; e venne a spiegarlo davanti agli occhi di Renzo.
– Ah! ecco! – esclamò questo, alzando con una mano il bicchiere riempito di nuovo, e rivotandolo subito, e stendendo poi l'altra mano, con un dito teso, verso la grida: – ecco quel bel foglio di messale. Me ne rallegro moltissimo. La conosco quell'arme; so cosa vuol dire quella faccia d'ariano, con la corda al collo –. (In cima alle gride si metteva allora l'arme del governatore; e in quella di don Gonzalo Fernandez de Cordova, spiccava
un re moro incatenato per la gola). – Vuol dire, quella faccia: comanda chi può, e ubbidisce chi vuole. Quando questa faccia avrà fatto andare in galera il signor don.... basta, lo so io; come dice in un altro foglio di messale compagno a questo; quando avrà fatto in maniera che un giovine onesto possa sposare una giovine onesta che è contenta di sposarlo, allora le dirò il mio nome a questa faccia; le darò anche un bacio per di più. Posso aver delle buone ragioni per non dirlo, il mio nome. Oh bella! E se un furfantone, che avesse al suo comando una mano d'altri furfanti: perchè se fosse solo.... – e qui finì la frase con un gesto: – se un furfantone volesse saper dov'io sono, per farmi qualche brutto tiro, domando io se questa faccia si moverebbe per aiutarmi. Devo dire i fatti miei! Anche questa è nuova. Son venuto a Milano per confessarmi, supponiamo; ma voglio confessarmi da un padre cappuccino, per modo di dire, e non da un oste.
L'oste stava zitto, e seguitava a guardar la guida, la quale non faceva dimostrazione di sorte veruna. Renzo, ci dispiace il dirlo, tracannò un altro bicchiere, e proseguì: – ti porterò una ragione, il mio caro oste, che ti capaciterà. Se le gride che parlan bene, in favore de' buoni cristiani, non contano; tanto meno devon contare quelle che parlan male. Dunque leva tutti quest'imbrogli, e porta in vece un altro fiasco; perchè questo è fesso –. Così dicendo, lo percosse leggermente con le nocca, e soggiunse: – senti, senti, oste, come crocchia.
Anche questa volta, Renzo aveva, a poco a poco, attirata l'attenzione di quelli che gli stavan d'intorno: e anche questa volta, fu applaudito dal suo uditorio.
– Cosa devo fare? – disse l'oste, guardando quello sconosciuto, che non era tale per lui.
– Via, via, – gridaron molti di que' compagnoni: – ha ragione quel giovine: son tutte angherie, trappole, impicci: legge nuova oggi, legge nuova.
In mezzo a queste grida, lo sconosciuto, dando all'oste un'occhiata di rimprovero, per quell'interrogazione troppo scoperta, disse: – lasciatelo un po' fare a suo modo: non fate scene.
– Ho fatto il mio dovere, – disse l'oste, forte; e poi tra se: "ora ho le spalle al muro". E prese la carta, la penna, il calamaio, la grida, e il fiasco voto, per consegnarlo al garzone.
– Porta del medesimo, – disse Renzo: – che lo trovo galantuomo; e lo metteremo a letto come l'altro, senza domandargli nome e cognome, e di che nazione sarà, e cosa viene a fare, e se ha a stare un pezzo in questa città.
– Del medesimo, – disse l'oste al garzone, dandogli il fiasco; e ritornò a sedere sotto la cappa del cammino. "Altro che lepre!" pensava, istoriando di nuovo la cenere: "e in che mani sei capitato! Pezzo d'asino! se vuoi affogare, affoga; ma l'oste della luna piena non deve andarne di mezzo, per le tue pazzie".
Renzo ringraziò la guida, e tutti quegli altri che avevan prese le sue parti. – Bravi amici! – disse: – ora vedo proprio che i galantuomini si dànno la mano, e si sostengono –. Poi, spianando la destra per aria sopra la tavola, e mettendosi di nuovo in attitudine di predicatore, – gran cosa, – esclamò, – che tutti quelli che regolano il mondo, voglian fare entrar per tutto carta, penna e calamaio! Sempre la penna per aria! Grande smania che hanno que' signori d'adoprar la penna!
– Ehi, quel galantuomo di campagna! volete saperne la ragione? – disse ridendo uno di que' giocatori, che vinceva.
– Sentiamo un poco, – rispose Renzo.
– La ragione è questa, – disse colui: – che que' signori son loro che mangian l'oche, e si trovan lì tante penne, tante penne, che qualcosa bisogna che ne facciano.
Tutti si misero a ridere, fuor che il compagno che perdeva.
– To', – disse Renzo: – è un poeta costui. Ce n'è anche qui de' poeti: già ne nasce per tutto. N'ho una vena anch'io, e qualche volta ne dico delle curiose.... ma quando le cose vanno bene.
Per capire questa baggianata del povero Renzo, bisogna sapere che, presso il volgo di Milano, e del contado ancora più, poeta non significa già, come per tutti i galantuomini, un sacro ingegno, un abitator di Pindo, un allievo delle Muse; vuol dire un cervello bizzarro e un po' balzano, che, ne' discorsi e ne' fatti, abbia più dell'arguto e del singolare che del ragionevole. Tanto quel guastamestieri del volgo è ardito a manomettere le parole, e a far dir loro le cose più lontane dal loro legittimo significato! Perchè, vi domando io, cosa ci ha che fare poeta con cervello balzano?
– Ma la ragione giusta la dirò io, – soggiunse Renzo: – è perchè la penna la tengon loro: e così, le parole che dicon loro, volan via, e spariscono; le parole che dice un povero figliuolo, stanno attenti bene, e presto presto le infilzan per aria, con quella penna, e te le inchiodano sulla carta, per servirsene, a tempo e luogo. Hanno poi anche un'altra malizia; che, quando vogliono imbrogliare un povero figliuolo, che non abbia studiato, ma che abbia un po' di.... so io quel che voglio dire.... – e, per farsi intendere, andava picchiando, e come arietando la fronte con la punta dell'indice; – e s'accorgono che comincia a capir l'imbroglio, taffete, buttan dentro nel discorso qualche parola in latino, per fargli perdere il filo, per confondergli la testa. Basta; se ne deve smetter dell'usanze! Oggi, a buon conto, s'è fatto tutto in volgare, e senza carta, penna e calamaio; e domani, se la gente saprà regolarsi, se ne farà anche delle meglio: senza torcere un capello a nessuno, però; tutto per via di giustizia.
Intanto alcuni di que' compagnoni s'eran rimessi a giocare, altri a mangiare, molti a gridare; alcuni se n'andavano; altra gente arrivava; l'oste badava agli uni e agli altri: tutte cose che non hanno che fare con la nostra storia. Anche la sconosciuta guida non vedeva l'ora d'andarsene; non aveva, a quel che paresse, nessun affare in quel luogo; eppure non voleva partire prima d'aver chiacchierato un altro poco con Renzo in particolare. Si voltò a lui, riattaccò il discorso del pane; e dopo alcune di quelle frasi che, da qualche tempo, correvano per tutte le bocche, venne a metter fuori un suo progetto. – Eh! se comandassi io, – disse, – lo troverei il verso di fare andar le cose bene.
– Come vorreste fare? – domandò Renzo, guardandolo con due occhietti brillanti più del dovere, e storcendo un po' la bocca, come per star più attento.
– Come vorrei fare? – disse colui: – vorrei che ci fosse pane per tutti; tanto per i poveri, come per i ricchi.
– Ah! così va bene, – disse Renzo.
– Ecco come farei. Una meta onesta, che tutti ci potessero campare. E poi, distribuire il pane in ragione delle bocche: perchè c'è degl'ingordi indiscreti, che vorrebbero tutto per loro, e fanno a ruffa raffa, pigliano a buon conto; e poi manca il pane alla povera gente. Dunque dividere il pane. E come si fa? Ecco: dare un bel biglietto a ogni famiglia, in proporzion delle bocche, per andare a prendere il pane dal fornaio. A me, per esempio, dovrebbero rilasciare un biglietto in questa forma: Ambrogio Fusella, di professione spadaio, con moglie e quattro figliuoli, tutti in età da mangiar pane (notate bene): gli si dia pane tanto, e paghi soldi tanti. Ma far le cose giuste, sempre in ragion delle bocche. A voi, per esempio, dovrebbero fare un biglietto per.... il vostro nome?
– Lorenzo Tramaglino, – disse il giovine; il quale, invaghito del progetto, non fece attenzione ch'era tutto fondato su carta, penna e calamaio; e che, per metterlo in opera, la prima cosa doveva essere di raccogliere i nomi delle persone.
– Benissimo, – disse lo sconosciuto: – ma avete moglie e figliuoli?
– Dovrei bene.... figliuoli no.... troppo presto.... ma la moglie.... se il mondo andasse come dovrebbe andare....
– Ah siete solo! Dunque abbiate pazienza, ma una porzione più piccola.
– È giusto; ma se presto, come spero.... e con l'aiuto di Dio.. Basta; quando avessi moglie anch'io?
– Allora si cambia il biglietto, e si cresce la porzione. Come v'ho detto; sempre in ragion delle bocche, – disse lo sconosciuto, alzandosi.
– Così va bene, – gridò Renzo; e continuò, gridando e battendo il pugno sulla tavola: – e perchè non la fanno una legge così?
– Cosa volete che vi dica? Intanto vi do la buona notte, e me ne vo; perchè penso che la moglie e i figliuoli m'aspetteranno da un pezzo.
– Un altro gocciolino, un altro gocciolino, – gridava Renzo, riempiendo in fretta il bicchiere di colui; e subito alzatosi, e acchiappatolo per una falda del farsetto, tirava forte, per farlo seder di nuovo. – Un altro gocciolino: non mi fate quest'affronto.
Ma l'amico, con una stratta, si liberò, e lasciando Renzo fare un guazzabuglio d'istanze e di rimproveri, disse di nuovo: – buona notte, – e se n'andò. Renzo seguitava ancora a predicargli, che quello era già in istrada; e poi ripiombò sulla panca. Fissò gli occhi su quel bicchiere che aveva riempito; e, vedendo passar davanti alla tavola il garzone, gli accennò di fermarsi, come se avesse qualche affare da comunicargli; poi gli accennò il bicchiere, e con una pronunzia lenta e solenne, spiccando le parole in un certo modo particolare, disse: – ecco, l'avevo preparato per quel galantuomo: vedete; pieno raso, proprio da amico; ma non l'ha voluto. Alle volte, la gente ha dell'idee curiose. Io non ci ho colpa: il mio buon cuore l'ho fatto vedere. Ora, giacchè la cosa è fatta, non bisogna lasciarlo andare a male –. Così detto, lo prese, e lo votò in un sorso.
– Ho inteso, – disse il garzone, andandosene.
– Ah! avete inteso anche voi, – riprese Renzo: – dunque è vero. Quando le ragioni son giuste....!
Qui è necessario tutto l'amore, che portiamo alla verità, per farci proseguire fedelmente un racconto di così poco onore a un personaggio tanto principale, si potrebbe quasi dire al primo uomo della nostra storia. Per questa stessa ragione d'imparzialità, dobbiamo però anche avvertire ch'era la prima volta, che a Renzo avvenisse un caso simile: e appunto questo suo non esser uso a stravizi fu cagione in gran parte che il primo gli riuscisse così fatale. Que' pochi bicchieri che aveva buttati giù da principio, l'uno dietro l'altro, contro il suo solito, parte per quell'arsione che si sentiva, parte per una certa alterazione d'animo, che non gli lasciava far nulla con misura, gli diedero subito alla testa: a un bevitore un po' esercitato non avrebbero fatto altro che levargli la sete. Su questo il nostro anonimo fa una osservazione, che noi ripeteremo: e conti quel che può contare. Le abitudini temperate e oneste, dice, recano anche questo vantaggio, che, quanto più sono inveterate e radicate in un uomo, tanto più facilmente, appena appena se n'allontani, se ne risente subito; dimodochè se ne ricorda poi per un pezzo; e anche uno sproposito gli serve di scola.
Comunque sia, quando que' primi fumi furono saliti alla testa di Renzo, vino e parole continuarono a andare, l'uno in giù e l'altre in su, senza misura nè regola: e, al punto a cui l'abbiam lasciato, stava già come poteva. Si sentiva una gran voglia di parlare: ascoltatori, o almeno uomini presenti che potesse prender per tali, non ne mancava; e, per qualche tempo, anche le parole eran venute via senza farsi pregare, e s'eran lasciate collocare in un certo qual ordine. Ma a poco a poco, quella faccenda di finir le frasi cominciò a divenirgli fieramente difficile. Il pensiero, che s'era presentato vivo e risoluto alla sua mente, s'annebbiava e svaniva tutt'a un tratto; e la parola, dopo essersi fatta aspettare un pezzo, non era quella che fosse al caso. In queste angustie, per uno di que' falsi istinti che, in tante cose, rovinan gli uomini, ricorreva a quel benedetto fiasco. Ma di che aiuto gli potesse essere il fiasco, in una tale circostanza, chi ha fior di senno lo dica.
Noi riferiremo soltanto alcune delle moltissime parole che mandò fuori, in quella sciagurata sera: le molte più che tralasciamo, disdirebbero troppo; perchè, non solo non hanno senso, ma non fanno vista d'averlo: condizione necessaria in un libro stampato.
– Ah oste, oste! – ricominciò, accompagnandolo con l'occhio intorno alla tavola, o sotto la cappa del cammino; talvolta fissandolo dove non era, e parlando sempre in mezzo al chiasso della brigata: – oste che tu sei! Non posso mandarla giù.... quel tiro del nome, cognome e negozio. A un figliuolo par mio....! Non ti sei portato bene. Che soddisfazione, che sugo, che gusto.... di mettere in carta un povero figliuolo? Parlo bene, signori? Gli osti dovrebbero tenere dalla parte de' buoni figliuoli.... Senti, senti, oste; ti voglio fare un paragone.... per la ragione.... Ridono eh? Ho un po' di brio, sì.... ma le
ragioni le dico giuste. Dimmi un poco; chi è che ti manda avanti la bottega? I poveri figliuoli, n'è vero? dico bene? Guarda un po' se que' signori delle gride vengono mai da te a bere un bicchierino.
– Tutta gente che beve acqua, – disse un vicino di Renzo.
– Vogliono stare in sè, – soggiunse un altro, – per poter dir le bugie a dovere.
– Ah! – gridò Renzo: – ora è il poeta che ha parlato. Dunque intendete anche voi altri le mie ragioni. Rispondi dunque, oste: e Ferrer, che è il meglio di tutti, è mai venuto qui a fare un brindisi, e a spendere un becco d'un quattrino? E quel cane assassino di don....? Sto zitto, perchè sono in cervello anche troppo. Ferrer e il padre Crrr.... so io, son due galantuomini; ma ce n'è pochi de' galantuomini. I vecchi peggio de' giovani; e i giovani.... peggio ancora de' vecchi. Però, son contento che non si sia fatto sangue: oibò; barbarie, da lasciarle fare al boia. Pane; oh questo sì. Ne ho ricevuti degli urtoni; ma.... ne ho anche dati. Largo! abbondanza! viva!.... Eppure, anche Ferrer.... qualche parolina in latino.... siés baraòs trapolorum.... Maledetto vizio! Viva! giustizia! pane! ah, ecco le parole giuste!.... Là ci volevano que' galantuomini.... quando scappò fuori quel maledetto ton ton ton, e poi ancora ton ton ton. Non si sarebbe fuggiti, ve', allora. Tenerlo lì quel signor curato.... So io a chi penso!
A questa parola, abbassò la testa, e stette qualche tempo, come assorto in un pensiero: poi mise un gran sospiro, e alzò il viso, con due occhi inumiditi e lustri, con un certo accoramento così svenevole, così sguaiato, che guai se chi n'era l'oggetto avesse potuto vederlo un momento. Ma quegli omacci che già avevan cominciato a prendersi spasso dell'eloquenza appassionata e imbrogliata di Renzo, tanto più se ne presero della sua aria compunta; i più vicini dicevano agli altri: guardate; e tutti si voltavano a lui; tanto che divenne lo zimbello della brigata. Non già che tutti fossero nel loro buon senno, o nel loro qual si fosse senno ordinario; ma, per dire il vero, nessuno n'era tanto uscito, quanto il povero Renzo: e per di più era contadino. Si misero, or l'uno or l'altro, a stuzzicarlo con domande sciocche e grossolane, con cerimonie canzonatorie. Renzo, ora dava segno d'averselo per male, ora prendeva la cosa in ischerzo, ora, senza badare a tutte quelle voci, parlava di tutt'altro, ora rispondeva, ora interrogava; sempre a salti, e fuor di proposito. Per buona sorte, in quel vaneggiamento, gli era però rimasta come un'attenzione istintiva a scansare i nomi delle persone; dimodochè anche quello che doveva esser più altamente fitto nella sua memoria, non fu proferito: chè troppo ci dispiacerebbe se quel nome, per il quale anche noi sentiamo un po' d'affetto e di riverenza, fosse stato strascinato per quelle boccacce, fosse divenuto trastullo di quelle lingue sciagurate.

CAPITOLO XV
L'oste, vedendo che il gioco andava in lungo, s'era accostato a Renzo; e pregando, con buona grazia, quegli altri che lo lasciassero stare, l'andava scotendo per un braccio, e cercava di fargli intendere e di persuaderlo che andasse a dormire. Ma Renzo tornava sempre da capo col nome e cognome, e con le gride, e co' buoni figliuoli. Però quelle parole: letto e dormire, ripetute al suo orecchio, gli entraron finalmente in testa; gli fecero sentire un po' più distintamente il bisogno di ciò che significavano, e produssero un momento di lucido intervallo. Quel po' di senno che gli tornò, gli fece in certo modo capire che il più se n'era andato: a un di presso come l'ultimo moccolo rimasto acceso d'un'illuminazione, fa vedere gli altri spenti. Si fece coraggio; stese le mani, e le appuntellò sulla tavola; tentò, una e due volte, d'alzarsi; sospirò, barcollò; alla terza, sorretto dall'oste, si rizzò. Quello, reggendolo tuttavia, lo fece uscire di tra la tavola e la panca; e, preso con una mano un lume, con l'altra, parte lo condusse, parte lo tirò, alla meglio, verso l'uscio di scala. Lì Renzo, al chiasso de' saluti che coloro gli urlavan dietro, si voltò in fretta; e se il suo sostenitore non fosse stato ben lesto a tenerlo per un braccio, la voltata sarebbe stata un capitombolo; si voltò dunque, e, con l'altro braccio che gli rimaneva libero, andava trinciando e iscrivendo nell'aria certi saluti, a guisa d'un nodo di Salomone.
– Andiamo a letto, a letto, – disse l'oste, strascicandolo; gli fece imboccar l'uscio; e con più fatica ancora, lo tirò in cima di quella scaletta, e poi nella camera che gli aveva destinata. Renzo, visto il letto che l'aspettava, si rallegrò; guardò amorevolmente l'oste, con due occhietti che ora scintillavan più che mai, ora s'eclissavano, come due lucciole; cercò d'equilibrarsi sulle gambe; e stese la mano al viso dell'oste, per prendergli il ganascino, in segno d'amicizia e di riconoscenza; ma non gli riuscì. – Bravo oste! – gli riuscì però di dire: – ora vedo che sei un galantuomo: questa è un'opera buona, dare un letto a un buon figliuolo; ma quella figura che m'hai fatta, sul nome e cognome, quella non era da galantuomo. Per buona sorte che anch'io son furbo la mia parte....
L'oste, il quale non pensava che colui potesse ancor tanto connettere; l'oste che, per lunga esperienza, sapeva quanto gli uomini, in quello stato, sian più soggetti del solito a cambiar di parere, volle approfittare di quel lucido intervallo, per fare un altro tentativo. – Figliuolo caro, – disse, con una voce e con un fare tutto gentile: – non l'ho fatto per seccarvi, nè per sapere i fatti vostri. Cosa volete? è legge: anche noi bisogna ubbidire; altrimenti siamo i primi a portarne la pena. È meglio contentarli, e.... Di che si tratta finalmente? Gran cosa! dir due parole. Non per loro, ma per fare un piacere a me: via; qui tra noi, a quattr'occhi, facciam le nostre cose; ditemi il vostro nome, e.... e poi andate a letto col cuor quieto.
– Ah birbone! – esclamò Renzo: – mariolo! tu mi torni ancora in campo con quell'infamità del nome, cognome e negozio!
– Sta' zitto, buffone; va' a letto, – diceva l'oste.
Ma Renzo continuava più forte: – ho inteso: sei della lega anche tu. Aspetta, aspetta, che t'accomodo io –. E voltando la testa verso la scaletta, cominciava a urlare più forte ancora: – amici! l'oste è della....
– Ho detto per celia, – gridò questo sul viso di Renzo, spingendolo verso il letto: – per celia; non hai inteso che ho detto per celia?
– Ah! per celia: ora parli bene. Quando hai detto per celia.... Son proprio celie –. E cadde bocconi sul letto.
– Animo; spogliatevi; presto, – disse l'oste, e al consiglio aggiunse l'aiuto; che ce n'era bisogno. Quando Renzo si fu levato il farsetto (e ce ne volle), l'oste l'agguantò subito, e corse con le mani alle tasche, per vedere se c'era il morto. Lo trovò: e pensando che, il giorno dopo, il suo ospite avrebbe avuto a fare i conti con tutt'altri che con lui, e che quel morto sarebbe probabilmente caduto in mani di dove un oste non avrebbe potuto farlo uscire; volle provarsi se almeno gli riusciva di concluder quest'altro affare.
– Voi siete un buon figliuolo, un galantuomo; n'è vero? – disse.
– Buon figliuolo, galantuomo, – rispose Renzo, facendo tuttavia litigar le dita co' bottoni de' panni che non s'era ancor potuto levare.
– Bene, – replicò l'oste: – saldate ora dunque quel poco conticino, perchè domani io devo uscire per certi miei affari....
– Quest'è giusto, – disse Renzo. – Son furbo, ma galantuomo.... Ma i danari? Andare a cercare i danari ora!
– Eccoli qui, – disse l'oste: e, mettendo in opera tutta la sua pratica, tutta la sua pazienza, tutta la sua destrezza, gli riuscì di fare il conto con Renzo, e di pagarsi.
– Dammi una mano, ch'io possa finir di spogliarmi, oste, – disse Renzo. – Lo vedo anch'io, ve', che ho addosso un gran sonno.
L'oste gli diede l'aiuto richiesto; gli stese per di più la coperta addosso, e gli disse sgarbatamente – buona notte, – che già quello russava. Poi, per quella specie d'attrattiva, che alle volte ci tiene a considerare un oggetto di stizza, al pari che un oggetto d'amore, e che forse non è altro che il desiderio di conoscere ciò che opera fortemente sull'animo nostro, si fermò un momento a contemplare l'ospite così noioso per lui, alzandogli il lume sul viso, e facendovi, con la mano stesa, ribatter sopra la luce; in quell'atto a un di presso che vien dipinta Psiche, quando sta a spiare furtivamente le forme del consorte sconosciuto. – Pezzo d'asino! – disse nella sua mente al povero addormentato: – sei andato proprio a cercartela. Domani poi, mi saprai dire che bel gusto ci avrai. Tangheri, che volete girare il mondo, senza saper da che parte si levi il sole; per imbrogliar voi e il prossimo.
Così detto o pensato, ritirò il lume, si mosse, uscì dalla camera, e chiuse l'uscio a chiave. Sul pianerottolo della scala, chiamò l'ostessa; alla quale disse che lasciasse i figliuoli in guardia a una loro servetta, e scendesse in cucina, a far le sue veci. – Bisogna ch'io vada fuori, in grazia d'un forestiero capitato qui, non so come diavolo, per mia disgrazia, – soggiunse; e le raccontò in compendio il noioso accidente. Poi soggiunse ancora: – occhio a tutto; e sopra tutto prudenza, in questa maledetta giornata. Abbiamo laggiù una mano di scapestrati che, tra il bere, e tra che di natura sono sboccati, ne dicon di tutti i colori. Basta, se qualche temerario....
– Oh! non sono una bambina, e so anch'io quel che va fatto. Finora, mi pare che non si possa dire....
– Bene, bene; e badar che paghino; e tutti que' discorsi che fanno, sul vicario di provvisione e il governatore e Ferrer e i decurioni e i cavalieri e Spagna e Francia e altre simili corbellerie, far vista di non sentire; perchè, se si contraddice, la può andar male subito; e se si dà ragione, la può andar male in avvenire: e già sai anche tu che qualche volta quelli che le dicon più grosse.... Basta; quando si senton certe proposizioni, girar la testa, e dire: vengo; come se qualcheduno chiamasse da un'altra parte. Io cercherò di tornare più presto che posso.
Ciò detto, scese con lei in cucina, diede un'occhiata in giro, per veder se c'era novità di rilievo; staccò da un cavicchio il cappello e la cappa, prese un randello da un cantuccio, ricapitolò, con un'altra occhiata alla moglie, l'istruzioni che le aveva date; e uscì. Ma, già nel far quelle operazioni, aveva ripreso, dentro di sè, il filo dell'apostrofe cominciata al letto del povero Renzo; e la proseguiva, camminando in istrada.
"Testardo d'un montanaro!" Chè, per quanto Renzo avesse voluto tener nascosto l'esser suo, questa qualità si manifestava da sè, nelle parole, nella pronunzia, nell'aspetto e negli atti. "Una giornata come questa, a forza di politica, a forza d'aver giudizio, io n'uscivo netto; e dovevi venir tu sulla fine, a guastarmi l'uova nel paniere. Manca osterie in Milano, che tu dovessi proprio capitare alla mia? Fossi almeno capitato solo; che avrei chiuso un occhio, per questa sera; e domattina t'avrei fatto intender la ragione. Ma no signore; in compagnia ci vieni; e in compagnia d'un bargello, per far meglio!"
A ogni passo, l'oste incontrava o passeggieri scompagnati, o coppie, o brigate di gente, che giravano susurrando. A questo punto della sua muta allocuzione, vide venire una pattuglia di soldati; e tirandosi da parte, per lasciarli passare, li guardò con la coda dell'occhio, e continuò tra sè: "eccoli i gastigamatti. E tu, pezzo d'asino, per aver visto un po' di gente in giro a far baccano, ti sei cacciato in testa che il mondo abbia a mutarsi. E su questo bel fondamento, ti sei rovinato te, e volevi anche rovinar me; che non è giusto. Io facevo di tutto per salvarti; e tu, bestia, in contraccambio, c'è mancato poco che non m'hai messo sottosopra l'osteria. Ora toccherà a te a levarti d'impiccio: per me ci penso io. Come se io volessi sapere il tuo nome per una mia curiosità! Cosa m'importa a me che tu ti chiami Taddeo o Bartolommeo? Ci ho un bel gusto anch'io a prender la penna in mano! ma non siete voi altri soli a voler le cose a modo vostro. Lo so anch'io che ci son delle gride che non contan nulla: bella novità, da venircela a dire un montanaro! Ma tu non sai che le gride contro gli osti contano. E pretendi girare il mondo, e parlare; e non sai che, a voler fare a modo suo, e impiparsi delle gride, la prima cosa è di parlarne con gran riguardo. E per un povero oste che fosse del tuo parere, e non domandasse il nome di chi capita a favorirlo, sai tu, bestia, cosa c'è di bello? Sotto pena a qual si voglia dei detti osti, tavernai ed altri, come sopra, di trecento scudi: sì, son lì che covano trecento scudi; e per ispenderli così bene; da esser applicati, per i due terzi alla regia Camera, e l'altro all'accusatore o delatore: quel bel cecino! Ed in caso di inabilità, cinque anni di galera, e maggior pena, pecuniaria o corporale, all'arbitrio di sua eccellenza. Obbligatissimo alle sue grazie".
A queste parole, l'oste toccava la soglia del palazzo di giustizia.
Lì, come a tutti gli altri ufizi, c'era un gran da fare: per tutto s'attendeva a dar gli ordini che parevan più atti a preoccupare il giorno seguente, a levare i pretesti e l'ardire agli animi vogliosi di nuovi tumulti, ad assicurare la forza nelle mani solite a adoprarla. S'accrebbe la soldatesca alla casa del vicario; gli sbocchi della strada furono sbarrati di travi, trincerati di carri. S'ordinò a tutti i fornai che facessero pane senza intermissione; si spedirono staffette a' paesi circonvicini, con ordini di mandar grano alla città; a ogni forno furono deputati nobili, che vi si portassero di buon mattino, a invigilare sulla distribuzione e a tenere a freno gl'inquieti, con l'autorità della presenza, e con le buone parole. Ma per dar, come si dice, un colpo al cerchio e uno alla botte, e render più efficaci i consigli con un po' di spavento, si pensò anche a trovar la maniera di metter le mani addosso a qualche sedizioso: e questa era principalmente la parte del capitano di giustizia; il quale, ognuno può pensare che sentimenti avesse per le sollevazioni e per i sollevati, con una pezzetta d'acqua vulneraria sur uno degli organi della profondità metafisica. I suoi bracchi erano in campo fino dal principio del tumulto: e quel sedicente Ambrogio Fusella era, come ha detto l'oste, un bargello travestito, mandato in giro appunto per cogliere sul fatto qualcheduno da potersi riconoscere, e tenerlo in petto, e appostarlo, e acchiapparlo poi, a notte affatto quieta, o il giorno dopo. Sentite quattro parole di quella predica di Renzo, colui gli aveva fatto subito assegnamento sopra; parendogli quello un reo buon uomo, proprio quel che ci voleva. Trovandolo poi nuovo affatto del paese, aveva tentato il colpo maestro di condurlo caldo caldo alle carceri, come alla locanda più sicura della città; ma gli andò fallito, come avete visto. Potè però portare a casa la notizia sicura del nome, cognome e patria, oltre cent'altre belle notizie congetturali; dimodochè, quando l'oste capitò lì, a dir ciò che sapeva intorno a Renzo, ne sapevan già più di lui. Entrò nella solita stanza, e fece la sua deposizione: come era giunto ad alloggiar da lui un forestiero, che non aveva mai voluto manifestare il suo nome.
– Avete fatto il vostro dovere a informar la giustizia –; disse un notaio criminale, mettendo giù la penna, – ma già lo sapevamo.
"Bel segreto!" pensò l'oste: "ci vuole un gran talento!" – E sappiamo anche, – continuò il notaio, – quel riverito nome.
"Diavolo! il nome poi, com'hanno fatto?" pensò l'oste questa volta.
– Ma voi, – riprese l'altro, con volto serio, – voi non dite tutto sinceramente.
– Cosa devo dire di più?
– Ah! ah! sappiamo benissimo che colui ha portato nella vostra osteria una quantità di pane rubato, e rubato con violenza, per via di saccheggio e di sedizione.
– Vien uno con un pane in tasca; so assai dov'è andato a prenderlo. Perchè, a parlar come in punto di morte, posso dire di non avergli visto che un pane solo.
– Già; sempre scusare, difendere: chi sente voi altri, son tutti galantuomini. Come potete provare che quel pane fosse di buon acquisto?
– Cosa ho da provare io? io non c'entro: io fo l'oste.
– Non potrete però negare che codesto vostro avventore non abbia avuta la temerità di proferir parole ingiuriose contro le gride, e di fare atti mali e indecenti contro l'arme di sua eccellenza.
– Mi faccia grazia, vossignoria: come può mai essere mio avventore, se lo vedo per la prima volta? È il diavolo, con rispetto parlando, che l'ha mandato a casa mia: e se lo conoscessi, vossignoria vede bene che non avrei avuto bisogno di domandargli il suo nome.
– Però, nella vostra osteria, alla vostra presenza, si son dette cose di fuoco: parole temerarie, proposizioni sediziose, mormorazioni, strida, clamori.
– Come vuole vossignoria ch'io badi agli spropositi che posson dire tanti urloni che parlan tutti insieme? Io devo attendere a' miei interessi, che sono un pover'uomo. E poi vossignoria sa bene che chi è di lingua sciolta, per il solito è anche lesto di mano, tanto più quando sono una brigata, e....
– Sì, sì; lasciateli fare e dire: domani, domani, vedrete se gli sarà passato il ruzzo. Cosa credete?
– Io non credo nulla.
– Che la canaglia sia diventata padrona di Milano?
– Oh giusto!
– Vedrete, vedrete.
– Intendo benissimo: il re sarà sempre il re; ma chi avrà riscosso, avrà riscosso: e naturalmente un povero padre di famiglia non ha voglia di riscotere. Lor signori hanno la forza: a lor signori tocca.
– Avete ancora molta gente in casa?
– Un visibilio.
– E quel vostro avventore cosa fa? Continua a schiamazzare, a metter su la gente, a preparar tumulti per domani?
– Quel forestiero, vuol dire vossignoria: è andato a letto.
– Dunque avete molta gente.... Basta; badate a non lasciarlo scappare.
"Che devo fare il birro io?" pensò l'oste; ma non disse nè sì nè no.
– Tornate pure a casa; e abbiate giudizio, – riprese il notaio.
– Io ho sempre avuto giudizio. Vossignoria può dire se ho mai dato da fare alla giustizia.
– E non crediate che la giustizia abbia perduta la sua forza.
– Io? per carità! io non credo nulla: abbado a far l'oste.
– La solita canzone: non avete mai altro da dire.
– Che ho da dire altro? La verità è una sola.
– Basta; per ora riteniamo ciò che avete deposto; se verrà poi il caso, informerete più minutamente la giustizia, intorno a ciò che vi potrà venir domandato.
– Cosa ho da informare? io non so nulla; appena ho la testa da attendere ai fatti miei.
– Badate a non lasciarlo partire.
– Spero che l'illustrissimo signor capitano saprà che son venuto subito a fare il mio dovere. Bacio le mani a vossignoria.
Allo spuntar del giorno, Renzo russava da circa sett'ore, ed era ancora, poveretto! sul più bello, quando due forti scosse alle braccia, e una voce che dappiè del letto gridava: – Lorenzo Tramaglino! – , lo fecero riscotere. Si risentì, ritirò le braccia, aprì gli occhi a stento; e vide ritto appiè del letto un uomo vestito di nero, e due armati, uno di qua, uno di là del capezzale. E, tra la sorpresa, e il non esser desto bene, e la spranghetta di quel vino che sapete, rimase un momento come incantato; e credendo di sognare, e non piacendogli quel sogno, si dimenava, come per isvegliarsi affatto.
– Ah! avete sentito una volta, Lorenzo Tramaglino? – disse l'uomo dalla cappa nera, quel notaio medesimo della sera avanti. – Animo dunque; levatevi, e venite con noi.
– Lorenzo Tramaglino! – disse Renzo Tramaglino: – cosa vuol dir questo? Cosa volete da me? Chi v'ha detto il mio nome?
– Meno ciarle, e fate presto, – disse uno de' birri che gli stavano a fianco, prendendogli di nuovo il braccio.
– Ohe! che prepotenza è questa? – gridò Renzo, ritirando il braccio. – Oste! o l'oste!
– Lo portiam via in camicia? – disse ancora quel birro, voltandosi al notaio.
– Avete inteso? – disse questo a Renzo: – si farà così, se non vi levate subito subito, per venir con noi.
– E perchè? – domandò Renzo.
– Il perchè lo sentirete dal signor capitano di giustizia.
– Io? Io sono un galantuomo: non ho fatto nulla; e mi maraviglio....
– Meglio per voi, meglio per voi; così, in due parole sarete spicciato, e potrete andarvene per i fatti vostri.
– Mi lascino andare ora, – disse Renzo: – io non ho che far nulla con la giustizia.
– Orsù, finiamola! – disse un birro.
– Lo portiamo via davvero? – disse l'altro.
– Lorenzo Tramaglino! – disse il notaio.
– Come sa il mio nome, vossignoria?
– Fate il vostro dovere, – disse il notaio a' birri; i quali misero subito le mani addosso a Renzo, per tirarlo fuori del letto.
– Eh! non toccate la carne d'un galantuomo, che....! Mi so vestir da me.
– Dunque vestitevi subito, – disse il notaio.
– Mi vesto, – rispose Renzo; e andava di fatti raccogliendo qua e là i panni sparsi sul letto, come gli avanzi d'un naufragio sul lido. E cominciando a metterseli, proseguiva tuttavia dicendo: – ma io non ci voglio andare dal capitano di giustizia. Non ho che far nulla con lui. Giacchè mi si fa quest'affronto ingiustamente, voglio esser condotto da Ferrer. Quello lo conosco, so che è un galantuomo; e m'ha dell'obbligazioni.
– Sì, sì, figliuolo, sarete condotto da Ferrer, – rispose il notaio. In altre circostanze, avrebbe riso, proprio di gusto, d'una richiesta simile; ma non era momento da ridere. Già nel venire, aveva visto per le strade un certo movimento, da non potersi ben definire se fossero rimasugli d'una sollevazione non del tutto sedata, o princìpi d'una nuova: uno sbucar di persone, un accozzarsi, un andare a brigate, un far crocchi. E ora, senza farne sembiante, o cercando almeno di non farlo, stava in orecchi, e gli pareva che il ronzìo andasse crescendo. Desiderava dunque di spicciarsi; ma avrebbe anche voluto condur via Renzo d'amore e d'accordo; giacchè, se si fosse venuti a guerra aperta con lui, non poteva esser certo, quando fossero in istrada, di trovarsi tre contr'uno. Perciò dava d'occhio a' birri, che avessero pazienza, e non inasprissero il giovine; e dalla parte sua, cercava di persuaderlo con buone parole. Il giovine intanto, mentre si vestiva adagino adagino, richiamandosi, come poteva, alla memoria gli avvenimenti del giorno avanti, indovinava bene, a un di presso, che le gride e il nome e il cognome dovevano esser la causa di tutto; ma come diamine colui lo sapeva quel nome? E che diamine era accaduto in quella notte, perchè la giustizia avesse preso tant'animo, da venire a colpo sicuro, a metter le mani addosso a uno de' buoni figliuoli che, il giorno avanti, avevan tanta voce in capitolo? e che non dovevano esser tutti addormentati, poichè Renzo s'accorgeva anche lui d'un ronzìo crescente nella strada. Guardando poi in viso il notaio, vi scorgeva in pelle in pelle la titubazione che costui si sforzava invano di tener nascosta. Onde, così per venire in chiaro delle sue congetture, e scoprir paese, come per tirare in lungo, e anche per tentare un colpo, disse: – vedo bene cos'è l'origine di tutto questo: gli è per amor del nome e del cognome. Ier sera veramente ero un po' allegro: questi osti alle volte hanno certi vini traditori; e alle volte, come dico, si sa, quando il vino è giù, è lui che parla. Ma, se non si tratta d'altro, ora son pronto a darle ogni soddisfazione. E poi, già lei lo sa il mio nome. Chi diamine gliel ha detto?
– Bravo, figliuolo, bravo! – rispose il notaio, tutto manieroso: – vedo che avete giudizio; e, credete a me che son del mestiere, voi siete più furbo che tant'altri. È la miglior maniera d'uscirne presto e bene: con codeste buone disposizioni, in due parole siete spicciato, e lasciato in libertà. Ma io, vedete figliuolo, ho le mani legate, non posso rilasciarvi qui, come vorrei. Via, fate presto, e venite pure senza timore; che quando vedranno chi siete; e poi io dirò.... Lasciate fare a me.... Basta; sbrigatevi, figliuolo.
– Ah! lei non può: intendo, – disse Renzo; e continuava a vestirsi, rispingendo con de' cenni i cenni che i birri facevano di mettergli le mani addosso, per farlo spicciare.
– Passeremo dalla piazza del duomo? – domandò poi al notaio.
– Di dove volete; per la più corta, affine di lasciarvi più presto in libertà, – disse quello, rodendosi dentro di sè, di dover lasciar cadere in terra quella domanda misteriosa di Renzo, che poteva divenire un tema di cento interrogazioni. "Quando uno nasce disgraziato!" pensava. "Ecco; mi viene alle mani uno che, si vede, non vorrebbe altro che cantare; e, un po' di respiro che s'avesse, così extra formam, accademicamente, in via di discorso amichevole, gli si farebbe confessar, senza corda, quel che uno volesse; un uomo da condurlo in prigione già bell'e esaminato, senza che se ne fosse accorto: e un uomo di questa sorte mi deve per l'appunto capitare in un momento così angustiato. Eh! non c'è scampo", continuava a pensare, tendendo gli orecchi, e piegando la testa all'indietro: "non c'è rimedio; e' risica d'essere una giornata peggio di ieri". Ciò che lo fece pensar così, fu un rumore straordinario che si sentì nella strada: e non potè tenersi di non aprir l'impannata, per dare un'occhiatina. Vide ch'era un crocchio di cittadini, i quali, all'intimazione di sbandarsi, fatta loro da una pattuglia, avevan da principio risposto con cattive parole, e finalmente si separavan continuando a brontolare; e quel che al notaio parve un segno mortale, i soldati eran pieni di civiltà. Chiuse l'impannata, e stette un momento in forse, se dovesse condur l'impresa a termine, o lasciar Renzo in guardia de' due birri, e correr dal capitano di giustizia, a render conto di ciò che accadeva. "Ma", pensò subito, "mi si dirà che sono un buon a nulla, un pusillanime, e che dovevo eseguir gli ordini. Siamo in ballo; bisogna ballare. Malannaggia la furia! Maledetto il mestiere!"
Renzo era levato; i due satelliti gli stavano a' fianchi. Il notaio accennò a costoro che non lo sforzasser troppo, e disse a lui: – da bravo, figliuolo; a noi, spicciatevi.
Anche Renzo sentiva, vedeva e pensava. Era ormai tutto vestito, salvo il farsetto, che teneva con una mano, frugando con l'altra nelle tasche. – Ohe! – disse, guardando il notaio, con un viso molto significante: – qui c'era de' soldi e una lettera. Signor mio!
– Vi sarà dato ogni cosa puntualmente, – disse il notaio, dopo adempite quelle poche formalità. Andiamo, andiamo.
– No, no, no, – disse Renzo, tentennando il capo: – questa non mi va: voglio la roba mia, signor mio. Renderò conto delle mie azioni; ma voglio la roba mia.
– Voglio farvi vedere che mi fido di voi: tenete, e fate presto, – disse il notaio, levandosi di seno, e consegnando, con un sospiro, a Renzo le cose sequestrate. Questo, riponendole al loro posto, mormorava tra' denti: – alla larga! bazzicate tanto co' ladri, che avete un poco imparato il mestiere –. I birri non potevan più stare alle mosse; ma il notaio li teneva a freno con gli occhi, e diceva intanto tra sè: "se tu arrivi a metter piede dentro quella soglia, l'hai da pagar con usura, l'hai da pagare".
Mentre Renzo si metteva il farsetto, e prendeva il cappello, il notaio fece cenno a un de' birri, che s'avviasse per la scala; gli mandò dietro il prigioniero, poi l'altro amico; poi si mosse anche lui. In cucina che furono, mentre Renzo dice: – e quest'oste benedetto dove s'è cacciato? – il notaio fa un altro cenno a' birri; i quali afferrano, l'uno la destra, l'altro la sinistra del giovine, e in fretta in fretta gli legano i polsi con certi ordigni, per quell'ipocrita figura d'eufemismo, chiamati manichini. Consistevano questi (ci dispiace di dover discendere a particolari indegni della gravità storica; ma la chiarezza lo richiede), consistevano in una cordicella lunga un po' più che il giro d'un polso ordinario, la quale aveva nelle cime due pezzetti di legno, come due piccole stanghette. La cordicella circondava il polso del paziente; i legnetti, passati tra il medio e l'anulare del prenditore, gli rimanevano chiusi in pugno, di modo che, girandoli, ristringeva la legatura, a volontà; e con ciò aveva mezzo, non solo d'assicurare la presa, ma anche di martirizzare un ricalcitrante: e a questo fine, la cordicella era sparsa di nodi.
Renzo si divincola, grida: – che tradimento è questo? A un galantuomo....! – Ma il notaio, che per ogni tristo fatto aveva le sue buone parole, – abbiate pazienza, – diceva: – fanno il loro dovere. Cosa volete? son tutte formalità; e anche noi non possiamo trattar la gente a seconda del nostro cuore. Se non si facesse quello che ci vien comandato, staremmo freschi noi altri, peggio di voi. Abbiate pazienza.
Mentre parlava, i due a cui toccava a fare, diedero una girata a' legnetti. Renzo s'acquietò, come un cavallo bizzarro che si sente il labbro stretto tra le morse, e esclamò: – pazienza!
– Bravo figliuolo! – disse il notaio: – questa è la vera maniera d'uscirne a bene. Cosa volete? è una seccatura; lo vedo anch'io; ma, portandovi bene, in un momento ne siete fuori. E giacchè vedo che siete ben disposto, e io mi sento inclinato a aiutarvi, voglio darvi anche un altro parere, per vostro bene. Credete a me, che son pratico di queste cose: andate via diritto diritto, senza guardare in qua e in là, senza farvi scorgere: così nessuno bada a voi, nessuno s'avvede di quel che è; e voi conservate il vostro onore. Di qui a un'ora voi siete in libertà: c'è tanto da fare, che avranno fretta anche loro di sbrigarvi: e poi parlerò io.... Ve n'andate per i fatti vostri; e nessuno saprà che siete stato nelle mani della giustizia. E voi altri, – continuò poi, voltandosi a' birri, con un viso severo: – guardate bene di non fargli male, perchè lo proteggo io: il vostro dovere bisogna che lo facciate; ma ricordatevi che è un galantuomo, un giovine civile, il quale, di qui a poco, sarà in libertà; e che gli deve premere il suo onore. Andate in maniera che nessuno s'avveda di nulla: come se foste tre galantuomini che vanno a spasso –. E, con tono imperativo, e con sopracciglio minaccioso, concluse: – m'avete inteso –. Voltatosi poi a Renzo, col sopracciglio spianato, e col viso divenuto a un tratto ridente, che pareva volesse dire: oh noi sì che siamo amici!, gli bisbigliò di nuovo: – giudizio; fate a mio modo: andate raccolto e quieto; fidatevi di chi vi vuol bene: andiamo –. E la comitiva s'avviò.
Però, di tante belle parole Renzo, non ne credette una: nè che il notaio volesse più bene a lui che a' birri, nè che prendesse tanto a cuore la sua riputazione, nè che avesse intenzion d'aiutarlo: capì benissimo che il galantuomo, temendo che si presentasse per la strada qualche buona occasione di scappargli dalle mani, metteva innanzi que' bei motivi, per istornar lui dallo starci attento e da approfittarne. Dimodochè tutte quelle esortazioni non servirono ad altro che a confermarlo nel disegno che già aveva in testa, di far tutto il contrario.
Nessuno concluda da ciò che il notaio fosse un furbo inesperto e novizio; perchè s'ingannerebbe. Era un furbo matricolato, dice il nostro storico, il quale pare che fosse nel numero de' suoi amici: ma, in quel momento, si trovava con l'animo agitato. A sangue freddo, vi so dir io come si sarebbe fatto beffe di chi, per indurre un altro a fare una cosa per sè sospetta, fosse andato suggerendogliela e inculcandogliela caldamente, con quella miserabile finta di dargli un parere disinteressato, da amico. Ma è una tendenza generale degli uomini, quando sono agitati e angustiati, e vedono ciò che un altro potrebbe fare per levarli d'impiccio, di chiederglielo con istanza e ripetutamente e con ogni sorte di pretesti; e i furbi, quando sono angustiati e agitati, cadono anche loro sotto questa legge comune. Quindi è che, in simili circostanze, fanno per lo più una così meschina figura. Que' ritrovati maestri, quelle belle malizie, con le quali sono avvezzi a vincere, che son diventate per loro quasi una seconda natura, e che, messe in opera a tempo, e condotte con la pacatezza d'animo, con la serenità di mente necessarie, fanno il colpo così bene e così nascostamente, e conosciute anche, dopo la riuscita, riscotono l'applauso universale; i poverini quando sono alle strette, le adoprano in fretta, all'impazzata, senza garbo nè grazia. Di maniera che a uno che li veda ingegnarsi e arrabattarsi a quel modo, fanno pietà e movon le risa, e l'uomo che pretendono allora di mettere in mezzo, quantunque meno accorto di loro, scopre benissimo tutto il loro gioco, e da quegli artifizi ricava lume per sè, contro di loro. Perciò non si può mai abbastanza raccomandare a' furbi di professione di conservar sempre il loro sangue freddo, o d'esser sempre i più forti, che è la più sicura.
Renzo adunque, appena furono in istrada, cominciò a girar gli occhi in qua e in là, a sporgersi con la persona, a destra e a sinistra, a tender gli orecchi. Non c'era però concorso straordinario; e benchè sul viso di più d'un passeggiero si potesse legger facilmente un certo non so che di sedizioso, pure ognuno andava diritto per la sua strada; e sedizione propriamente detta, non c'era.
– Giudizio, giudizio! – gli susurrava il notaio dietro le spalle: – il vostro onore; l'onore, figliuolo –. Ma quando Renzo, badando attentamente a tre che venivano con visi accesi, sentì che parlavan d'un forno, di farina nascosta, di giustizia, cominciò anche a far loro de' cenni col viso, e a tossire in quel modo che indica tutt'altro che un raffreddore. Quelli guardarono più attentamente la comitiva, e si fermarono; con loro si fermarono altri che arrivavano; altri, che gli eran passati davanti, voltatisi al bisbiglio, tornavano indietro, e facevan coda.
– Badate a voi; giudizio, figliuolo; peggio per voi vedete; non guastate i fatti vostri; l'onore, la riputazione, – continuava a susurrare il notaio. Renzo faceva peggio. I birri, dopo essersi consultati con l'occhio, pensando di far bene (ognuno è soggetto a sbagliare), gli diedero una stretta di manichini.
– Ahi! ahi! ahi! – grida il tormentato: al grido, la gente s'affolla intorno; n'accorre da ogni parte della strada: la comitiva si trova incagliata. – È un malvivente, – bisbigliava il notaio a quelli che gli erano a ridosso: – è un ladro colto sul fatto. Si ritirino, lascin passar la giustizia –. Ma Renzo, visto il bel momento, visti i birri diventar bianchi, o almeno pallidi, "se non m'aiuto ora, pensò, mio danno". E subito alzò la voce: – figliuoli! mi menano in prigione, perchè ieri ho gridato: pane e giustizia. Non ho fatto nulla; son galantuomo: aiutatemi, non m'abbandonate, figliuoli!
Un mormorìo favorevole, voci più chiare di protezione s'alzano in risposta: i birri sul principio comandano, poi chiedono, poi pregano i più vicini d'andarsene, e di far largo: la folla in vece incalza e pigia sempre più. Quelli, vista la mala parata, lascian andare i manichini, e non si curan più d'altro che di perdersi nella folla, per uscirne inosservati. Il notaio desiderava ardentemente di far lo stesso; ma c'era de' guai, per amor della cappa nera. Il pover'uomo, pallido e sbigottito, cercava di farsi piccino piccino, s'andava storcendo, per isgusciar fuor della folla; ma non poteva alzar gli occhi, che non se ne vedesse venti addosso. Studiava tutte le maniere di comparire un estraneo che, passando di lì a caso, si fosse trovato stretto nella calca, come una pagliucola nel ghiaccio; e riscontrandosi a viso a viso con uno che lo guardava fisso, con un cipiglio peggio degli altri, lui, composta la bocca al sorriso, con un suo fare sciocco, gli domandò: – cos'è stato?
– Uh corvaccio! – rispose colui. – Corvaccio! corvaccio! – risonò all'intorno. Alle grida s'aggiunsero gli urtoni; di maniera che, in poco tempo, parte con le gambe proprie, parte con le gomita altrui, ottenne ciò che più gli premeva in quel momento, d'esser fuori di quel serra serra.

CAPITOLO XVI
– Scappa, scappa, galantuomo: lì c'è un convento, ecco là una chiesa; di qui, di là, – si grida a Renzo da ogni parte. In quanto allo scappare, pensate se aveva bisogno di consigli. Fin dal primo momento che gli era balenato in mente una speranza d'uscir da quell'unghie, aveva cominciato a fare i suoi conti, e stabilito, se questo gli riusciva, d'andare senza fermarsi, fin che non fosse fuori, non solo della città, ma del ducato. "Perchè", aveva pensato, "il mio nome l'hanno su' loro libracci, in qualunque maniera l'abbiano avuto; e col nome e cognome, mi vengono a prendere quando vogliono". E in quanto a un asilo, non vi si sarebbe cacciato che quando avesse avuto i birri alle spalle. "Perchè, se posso essere uccel di bosco", aveva anche pensato, " non voglio diventare uccel di gabbia". Aveva dunque disegnato per suo rifugio quel paese nel territorio di Bergamo, dov'era accasato quel suo cugino Bortolo, se ve ne rammentate, che più volte l'aveva invitato a andar là. Ma trovar la strada, lì stava il male. Lasciato in una parte sconosciuta d'una città si può dire sconosciuta, Renzo non sapeva neppure da che porta s'uscisse per andare a Bergamo; e quando l'avesse saputo, non sapeva poi andare alla porta. Fu lì lì per farsi insegnar la strada da qualcheduno de' suoi liberatori; ma siccome nel poco tempo che aveva avuto per meditare su' casi suoi, gli eran passate per la mente certe idee su quello spadaio così obbligante, padre di quattro figliuoli, così, a buon conto, non volle manifestare i suoi disegni a una gran brigata, dove ce ne poteva essere qualche altro di quel conio; e risolvette subito d'allontanarsi in fretta di lì: che la strada se la farebbe poi insegnare, in luogo dove nessuno sapesse chi era, nè il perchè la domandasse. Disse a' suoi liberatori: – grazie tante, figliuoli: siate benedetti, – e, uscendo per il largo che gli fu fatto immediatamente, prese la rincorsa, e via; dentro per un vicolo, giù per una stradetta, galoppò un pezzo, senza saper dove. Quando gli parve d'essersi allontanato abbastanza, rallentò il passo, per non dar sospetto; e cominciò a guardare in qua e in là, per isceglier la persona a cui far la sua domanda, una faccia che ispirasse confidenza. Ma anche qui c'era dell'imbroglio. La domanda per sè era sospetta; il tempo stringeva; i birri, appena liberati da quel piccolo intoppo, dovevan senza dubbio essersi rimessi in traccia del loro fuggitivo; la voce di quella fuga poteva essere arrivata fin là; e in tali strette, Renzo dovette fare forse dieci giudizi fisionomici, prima di trovar la figura che gli paresse a proposito. Quel grassotto, che
stava ritto sulla soglia della sua bottega, a gambe larghe, con le mani di dietro, con la pancia in fuori, col mento in aria, dal quale pendeva una gran pappagorgia, e che, non avendo altro che fare, andava alternativamente sollevando sulla punta de' piedi la sua massa tremolante, e lasciandola ricadere sui calcagni, aveva un viso di cicalone curioso, che, in vece di dar delle risposte, avrebbe fatto delle interrogazioni. Quell'altro che veniva innanzi, con gli occhi fissi, e col labbro in fuori, non che insegnar presto e bene la strada a un altro, appena pareva conoscer la sua. Quel ragazzotto, che, a dire il vero, mostrava d'esser molto sveglio, mostrava però d'essere anche più malizioso; e probabilmente avrebbe avuto un gusto matto a far andare un povero contadino dalla parte opposta a quella che desiderava. Tant'è vero che all'uomo impicciato, quasi ogni cosa è un nuovo impiccio! Visto finalmente uno che veniva in fretta, pensò che questo, avendo probabilmente qualche affare pressante, gli risponderebbe subito, senz'altre chiacchiere; e sentendolo parlar da sè, giudicò che dovesse essere un uomo sincero. Gli s'accostò, e disse: – di grazia, quel signore, da che parte si va per andare a Bergamo?
– Per andare a Bergamo? Da porta orientale.
– Grazie tante; e per andare a porta orientale?
– Prendete questa strada a mancina; vi troverete sulla piazza del duomo; poi....
– Basta, signore; il resto lo so. Dio gliene renda merito –. E diviato s'incamminò dalla parte che gli era stata indicata. L'altro gli guardò dietro un momento, e, accozzando nel suo pensiero quella maniera di camminare con la domanda, disse tra sè: "o n'ha fatta una, o qualcheduno la vuol fare a lui".
Renzo arriva sulla piazza del duomo; l'attraversa, passa accanto a un mucchio di cenere e di carboni spenti, e riconosce gli avanzi del falò di cui era stato spettatore il giorno avanti; costeggia gli scalini del duomo, rivede il forno delle grucce, mezzo smantellato, e guardato da soldati; e tira diritto per la strada da cui era venuto insieme con la folla; arriva al convento de' cappuccini; dà un'occhiata a quella piazza e alla porta della chiesa, e dice tra sè, sospirando: "m'aveva però dato un buon parere quel frate di ieri: che stessi in chiesa a aspettare, e a fare un po' di bene".
Qui, essendosi fermato un momento a guardare attentamente alla porta per cui doveva passare, e vedendovi, così da lontano, molta gente a guardia, e avendo la fantasia un po' riscaldata (bisogna compatirlo; aveva i suoi motivi), provò una certa ripugnanza ad affrontare quel passo. Si trovava così a mano un luogo d'asilo, e dove, con quella lettera, sarebbe ben raccomandato; fu tentato fortemente d'entrarvi. Ma, subito ripreso animo, pensò: "uccel di bosco, fin che si può. Chi mi conosce? Di ragione, i birri non si saran fatti in pezzi, per andarmi ad aspettare a tutte le porte". Si voltò, per vedere se mai venissero da quella parte: non vide nè quelli, nè altri che paressero occuparsi di lui. Va innanzi; rallenta quelle gambe benedette, che volevan sempre correre, mentre conveniva soltanto camminare; e adagio adagio, fischiando in semitono, arriva alla porta.
C'era, proprio sul passo, un mucchio di gabellini, e, per rinforzo, anche de' micheletti spagnoli; ma stavan tutti attenti verso il di fuori, per non lasciare entrar di quelli che, alla notizia d'una sommossa, v'accorrono, come i corvi al campo dove è stata data battaglia; di maniera che Renzo, con un'aria indifferente, con gli occhi bassi, e con un andare così tra il viandante e uno che vada a spasso, uscì, senza che nessuno gli dicesse nulla; ma il cuore di dentro faceva un gran battere. Vedendo a diritta una viottola, entrò in quella, per evitare la strada maestra; e camminò un pezzo prima di voltarsi neppure indietro.
Cammina, cammina; trova cascine, trova villaggi, tira innanzi senza domandarne il nome; è certo d'allontanarsi da Milano, spera d'andar verso Bergamo; questo gli basta per ora. Ogni tanto, si voltava indietro; ogni tanto, andava anche guardando e strofinando or l'uno or l'altro polso, ancora un po' indolenziti, e segnati in giro d'una striscia rosseggiante, vestigio della cordicella. I suoi pensieri erano, come ognuno può immaginarsi, un guazzabuglio di pentimenti, d'inquietudini, di rabbie, di tenerezze; era uno studio faticoso di raccapezzare le cose dette e fatte la sera avanti, di scoprir la parte segreta della sua dolorosa storia, e sopra tutto come avean potuto risapere il suo nome. I suoi sospetti cadevan naturalmente sullo spadaio, al quale si rammentava bene d'averlo spiattellato. E ripensando alla maniera con cui gliel aveva cavato di bocca, e a tutto il fare di colui, e a tutte quell'esibizioni che riuscivan sempre a voler saper qualcosa, il sospetto diveniva quasi certezza. Se non che si rammentava poi anche, in confuso, d'aver, dopo la partenza dello spadaio, continuato a cicalare; con chi, indovinala grillo; di cosa, la memoria, per quanto venisse esaminata, non lo sapeva dire: non sapeva dir altro che d'essersi in quel tempo trovata fuor di casa. Il poverino si smarriva in quella ricerca: era come un uomo che ha sottoscritti molti fogli bianchi, e gli ha affidati a uno che credeva il fior de' galantuomini; e scoprendolo poi un imbroglione, vorrebbe conoscere lo stato de' suoi affari: che conoscere? è un caos. Un altro studio penoso era quello di far sull'avvenire un disegno che gli potesse piacere: quelli che non erano in aria, eran tutti malinconici.
Ma ben presto, lo studio più penoso fu quello di trovar la strada. Dopo aver camminato un pezzo, si può dire, alla ventura, vide che da sè non ne poteva uscire. Provava bensì una certa ripugnanza a metter fuori quella parola Bergamo, come se avesse un non so che di sospetto, di sfacciato; ma non si poteva far di meno. Risolvette dunque di rivolgersi, come aveva fatto in Milano, al primo viandante la cui fisonomia gli andasse a genio; e così fece.
– Siete fuor di strada, – gli rispose questo; e, pensatoci un poco, parte con parole, parte co' cenni, gl'indicò il giro che doveva fare, per rimettersi sulla strada maestra. Renzo lo ringraziò, fece le viste di far come gli era stato detto, prese in fatti da quella parte, con intenzione però d'avvicinarsi bensì a quella benedetta strada maestra, di non perderla di vista, di costeggiarla più che fosse possibile; ma senza mettervi piede. Il disegno era più facile da concepirsi che da eseguirsi. La conclusione fu che, andando così da destra a sinistra, e, come si dice, a zig zag, parte seguendo l'altre indicazioni che si faceva coraggio a pescar qua e là, parte correggendole secondo i suoi lumi, e adattandole al suo intento, parte lasciandosi guidar dalle strade in cui si trovava incamminato, il nostro fuggitivo aveva fatte forse dodici miglia, che non era distante da Milano più di sei; e in quanto a Bergamo, era molto se non se n'era allontanato. Cominciò a persuadersi che, anche in quella maniera, non se n'usciva a bene; e pensò a trovar qualche altro ripiego. Quello che gli venne in mente, fu di scovar, con qualche astuzia, il nome di qualche paese vicino al confine, e al quale si potesse andare per istrade comunali: e domandando di quello, si farebbe insegnar la strada, senza seminar qua e là quella domanda di Bergamo, che gli pareva puzzar tanto di fuga, di sfratto, di criminale.
Mentre cerca la maniera di pescar tutte quelle notizie, senza dar sospetto, vede pendere una frasca da una casuccia solitaria, fuori d'un paesello. Da qualche tempo, sentiva anche crescere il bisogno di ristorar le sue forze; pensò che lì sarebbe il luogo di fare i due servizi in una volta; entrò. Non c'era che una vecchia, con la rocca al fianco, e col fuso in mano. Chiese un boccone; gli fu offerto un po' di stracchino e del vin buono: accettò lo stracchino, del vino la ringraziò (gli era venuto in odio, per quello scherzo che gli aveva fatto la sera avanti); e si mise a sedere, pregando la donna che facesse presto. Questa, in un momento, ebbe messo in tavola; e subito dopo cominciò a tempestare il suo ospite di domande, e sul suo essere, e sui gran fatti di Milano: chè la voce n'era arrivata fin là. Renzo, non solo seppe schermirsi dalle domande, con molta disinvoltura; ma, approfittandosi della difficoltà medesima, fece servire al suo intento la curiosità della vecchia, che gli domandava dove fosse incamminato.
– Devo andare in molti luoghi, – rispose: – e, se trovo un ritaglio di tempo, vorrei anche passare un momento da quel paese, piuttosto grosso, sulla strada di Bergamo, vicino al confine, però nello stato di Milano.... Come si chiama? – "Qualcheduno ce ne sarà", pensava intanto tra sè.
– Gorgonzola, volete dire, – rispose la vecchia.
– Gorgonzola! – ripetè Renzo, quasi per mettersi meglio in mente la parola. – È molto lontano di qui? – riprese poi.
– Non lo so precisamente: saranno dieci, saranno dodici miglia. Se ci fosse qualcheduno de' miei figliuoli, ve lo saprebbe dire.
– E credete che ci si possa andare per queste belle viottole, senza prender la strada maestra? dove c'è una polvere, una polvere! Tanto tempo che non piove!
– A me mi par di sì: potete domandare nel primo paese che troverete andando a diritta –. E glielo nominò.
– Va bene; – disse Renzo; s'alzò, prese un pezzo di pane che gli era avanzato della magra colazione, un pane ben diverso da quello che aveva trovato, il giorno avanti, appiè della croce di san Dionigi; pagò il conto, uscì, e prese a diritta. E, per non ve l'allungar più del bisogno, col nome di Gorgonzola in bocca, di paese in paese, ci arrivò, un'ora circa prima di sera.
Già cammin facendo, aveva disegnato di far lì un'altra fermatina, per fare un pasto un po' più sostanzioso. Il corpo avrebbe anche gradito un po' di letto; ma prima che contentarlo in questo, Renzo l'avrebbe lasciato cader rifinito sulla strada. Il suo proposito era d'informarsi all'osteria, della distanza dell'Adda, di cavar destramente notizia di qualche traversa che mettesse là, e di rincamminarsi da quella parte, subito dopo essersi rinfrescato. Nato e cresciuto alla seconda sorgente, per dir così, di quel fiume, aveva sentito dir più volte, che, a un certo punto, e per un certo tratto, esso faceva confine tra lo stato milanese e il veneto: del punto e del tratto non aveva un'idea precisa; ma, allora come allora, l'affar più urgente era di passarlo, dovunque si fosse. Se non gli riusciva in quel giorno, era risoluto di camminare fin che l'ora e la lena glielo permettessero: e d'aspettar poi l'alba, in un campo, in un deserto; dove piacesse a Dio; pur che non fosse un'osteria.
Fatti alcuni passi in Gorgonzola, vide un'insegna, entrò; e all'oste, che gli venne incontro, chiese un boccone, e una mezzetta di vino: le miglia di più, e il tempo gli avevan fatto passare quell'odio così estremo e fanatico. – Vi prego di far presto, soggiunse: – perchè ho bisogno di rimettermi subito in istrada –. E questo lo disse, non solo perchè era vero, ma anche per paura che l'oste, immaginandosi che volesse dormir lì, non gli uscisse fuori a domandar del nome e del cognome, e donde veniva, e per che negozio.... Alla larga!
L'oste rispose a Renzo, che sarebbe servito; e questo si mise a sedere in fondo della tavola, vicino all'uscio: il posto de' vergognosi.
C'erano in quella stanza alcuni sfaccendati del paese, i quali, dopo aver discusse e commentate le gran notizie di Milano del giorno avanti, si struggevano di sapere un poco come fosse andata anche in quel giorno; tanto più che quelle prime eran più atte a stuzzicar la curiosità, che a soddisfarla: una sollevazione, nè soggiogata nè vittoriosa, sospesa più che terminata dalla notte; una cosa tronca, la fine d'un atto piuttosto che d'un dramma. Un di coloro si staccò dalla brigata, s'accostò al soprarrivato, e gli domandò se veniva da Milano.
– Io? – disse Renzo sorpreso, per prender tempo a rispondere.
– Voi, se la domanda è lecita.
Renzo, tentennando il capo, stringendo le labbra, e facendone uscire un suono inarticolato, disse: – Milano, da quel che ho sentito dire.... non dev'essere un luogo da andarci in questi momenti, meno che per una gran necessità.
– Continua dunque anche oggi il fracasso? – domandò, con più istanza, il curioso.
– Bisognerebbe esser là, per saperlo, – disse Renzo.
– Ma voi, non venite da Milano?
– Vengo da Liscate, – rispose lesto il giovine, che intanto aveva pensata la sua risposta. Ne veniva in fatti, a rigor di termini, perchè c'era passato; e il nome l'aveva saputo, a un certo punto della strada, da un viandante che gli aveva indicato quel paese come il primo che doveva attraversare, per arrivare a Gorgonzola.
– Oh! – disse l'amico; come se volesse dire: faresti meglio a venir da Milano, ma pazienza. – E a Liscate, – soggiunse, – non si sapeva niente di Milano?
– Potrebb'essere benissimo che qualcheduno là sapesse qualche cosa, – rispose il montanaro: – ma io non ho sentito dir nulla.
E queste parole le proferì in quella maniera particolare che par che voglia dire: ho finito. Il curioso ritornò al suo posto; e, un momento dopo, l'oste venne a mettere in tavola.
– Quanto c'è di qui all'Adda? – gli disse Renzo, mezzo tra' denti, con un fare da addormentato, che gli abbiam visto qualche altra volta.
– All'Adda, per passare? – disse l'oste.
– Cioè.... sì.... all'Adda.
– Volete passare dal ponte di Cassano, o sulla chiatta di Canonica?
– Dove si sia.... Domando così per curiosità.
– Eh, volevo dire, perchè quelli sono i luoghi dove passano i galantuomini, la gente che può dar conto di sè.
– Va bene: e quanto c'è?
– Fate conto che, tanto a un luogo, come all'altro, poco più, poco meno, ci sarà sei miglia.
– Sei miglia! non credevo tanto, – disse Renzo. – E già, – riprese poi con un'aria di indifferenza, portata all'affettazione: – e già, chi avesse bisogno di prendere una scorciatoia, ci saranno altri luoghi da poter passare?
– Ce n'è sicuro, – rispose l'oste, ficcandogli in viso due occhi pieni d'una curiosità maliziosa. Bastò questo per far morir tra' denti al giovine l'altre domande che aveva preparate. Si tirò davanti il piatto; e guardando la mezzetta che l'oste aveva posata, insieme con quello, sulla tavola, disse: – il vino è sincero?
– Come l'oro, – disse l'oste: – domandatene pure a tutta la gente del paese e del contorno, che se n'intende: e poi, lo sentirete –. E così dicendo, tornò verso la brigata.
"Maledetti gli osti!" esclamò Renzo tra sè: "più ne conosco, peggio li trovo". Non ostante, si mise a mangiare con grand'appetito, stando, nello stesso tempo, in orecchi, senza che paresse suo fatto, per veder di scoprir paese, di rilevare come si pensasse colà sul grand'avvenimento nel quale egli aveva avuta non piccola parte, e d'osservare specialmente se, tra que' parlatori, ci fosse qualche galantuomo, a cui un povero figliuolo potesse fidarsi di domandar la strada, senza timore d'esser messo alle strette, e forzato a ciarlare de' fatti suoi.
– Ma! – diceva uno: – questa volta par proprio che i milanesi abbian voluto far davvero. Basta; domani al più tardi, si saprà qualcosa.
– Mi pento di non esser andato a Milano stamattina, – diceva un altro.
– Se vai domani, vengo anch'io, – disse un terzo; poi un altro, poi un altro.
– Quel che vorrei sapere, – riprese il primo, – è se que' signori di Milano penseranno anche alla povera gente di campagna, o se faranno far la legge buona solamente per loro. Sapete come sono eh? Cittadini superbi, tutto per loro: gli altri, come se non ci fossero.
– La bocca l'abbiamo anche noi, sia per mangiare, sia per dir la nostra ragione, – disse un altro, con voce tanto più modesta, quanto più la proposizione era avanzata: – e quando la cosa sia incamminata.... – Ma credette meglio di non finir la frase.
– Del grano nascosto, non ce n'è solamente in Milano, – cominciava un altro, con un'aria cupa e maliziosa; quando sentono avvicinarsi un cavallo. Corron tutti all'uscio; e, riconosciuto colui che arrivava, gli vanno incontro. Era un mercante di Milano, che, andando più volte l'anno a Bergamo, per i suoi traffichi, era solito passar la notte in quell'osteria; e siccome ci trovava quasi sempre la stessa compagnia, li conosceva tutti. Gli s'affollano intorno; uno prende la briglia, un altro la staffa. – Ben arrivato, ben arrivato!
– Ben trovati.
– Avete fatto buon viaggio?
– Bonissimo; e voi altri, come state?
– Bene, bene. Che nuove ci portate di Milano?
– Ah! ecco quelli delle novità, – disse il mercante, smontando, e lasciando il cavallo in mano d'un garzone. – E poi, e poi, continuò, entrando con la compagnia, – a quest'ora le saprete forse meglio di me.
– Non sappiamo nulla, davvero, – disse più d'uno, mettendosi la mano al petto.
– Possibile? – disse il mercante. – Dunque ne sentirete delle belle.... o delle brutte. Ehi, oste, il mio letto solito è in libertà? Bene: un bicchier di vino, e il mio solito boccone, subito; perchè voglio andare a letto presto, per partir presto domattina, e arrivare a Bergamo per l'ora del desinare. E voi altri, – continuò, mettendosi a sedere, dalla parte opposta a quella dove stava Renzo, zitto e attento, – voi altri non sapete di tutte quelle diavolerie di ieri?
– Di ieri sì.
– Vedete dunque, – riprese il mercante, – se le sapete le novità. Lo dicevo io che, stando qui sempre di guardia, per frugar quelli che passano....
– Ma oggi, com'è andata oggi?
– Ah oggi. Non sapete niente d'oggi?
– Niente affatto: non è passato nessuno.
– Dunque lasciatemi bagnar le labbra; e poi vi dirò le cose d'oggi. Sentirete –. Empì il bicchiere, lo prese con una mano, poi con le prime due dita dell'altra sollevò i baffi, poi si lisciò la barba, bevette, e riprese: – oggi, amici cari, ci mancò poco, che non fosse una giornata brusca come ieri, o peggio. E non mi par quasi vero d'esser qui a chiacchierar con voi altri; perchè avevo già messo da parte ogni pensiero di viaggio, per restare a guardar la mia povera bottega.
– Che diavolo c'era? – disse uno degli ascoltanti.
– Proprio il diavolo: sentirete –. E trinciando la pietanza che gli era stata messa davanti, e poi mangiando, continuò il suo racconto. I compagni, ritti di qua e di là della tavola, lo stavano a sentire, con la bocca aperta; Renzo, al suo posto, senza che paresse suo fatto, stava attento, forse più di tutti, masticando adagio adagio gli ultimi suoi bocconi.
– Stamattina dunque que' birboni che ieri avevano fatto quel chiasso orrendo, si trovarono a' posti convenuti (già c'era un'intelligenza: tutte cose preparate); si riunirono, e ricominciarono quella bella storia di girare di strada in strada, gridando per tirar altra gente. Sapete che è come quando si spazza, con riverenza parlando, la casa; il mucchio del sudiciume ingrossa quanto più va avanti. Quando parve loro d'esser gente abbastanza, s'avviarono verso la casa del signor vicario di provvisione; come se non bastassero le tirannie che gli hanno fatte ieri: a un signore di quella sorte! oh che birboni! E la roba che dicevan contro di lui! Tutte invenzioni: un signor dabbene, puntuale; e io lo posso dire, che son tutto di casa, e lo servo di panno per le livree della servitù. S'incamminaron dunque verso quella casa: bisognava veder che canaglia, che facce: figuratevi che son passati davanti alla mia bottega: facce che.... i giudei della Via Crucis non ci son per nulla. E le cose che uscivan da quelle bocche! da turarsene gli orecchi, se non fosse stato che non tornava conto di farsi scorgere. Andavan dunque con la buona intenzione di dare il sacco; ma.... – E qui, alzata in aria, e stesa la mano sinistra, si mise la punta del pollice alla punta del naso.
– Ma? – dissero forse tutti gli ascoltatori.
– Ma, – continuò il mercante, – trovaron la strada chiusa con travi e con carri, e, dietro quella barricata, una bella fila di micheletti, con gli archibusi spianati, per riceverli come si meritavano. Quando videro questo bell'apparato.... Cosa avreste fatto voi altri?
– Tornare indietro.
– Sicuro; e così fecero. Ma vedete un poco se non era il demonio che li portava. Son lì sul Cordusio, vedon lì quel forno che fin da ieri, avevan voluto saccheggiare; e cosa si faceva in quella bottega? si distribuiva il pane agli avventori; c'era de' cavalieri, e fior di cavalieri, a invigilare che tutto andasse bene; e costoro (avevano il diavolo addosso vi dico, e poi c'era chi gli aizzava), costoro, dentro come disperati; piglia tu, che piglio anch'io: in un batter d'occhio, cavalieri, fornai, avventori, pani, banco, panche, madie, casse, sacchi, frulloni, crusca, farina, pasta, tutto sottosopra.
– E i micheletti?
– I micheletti avevan la casa del vicario da guardare: non si può cantare e portar la croce. Fu in un batter d'occhio, vi dico: piglia piglia; tutto ciò che c'era buono a qualcosa, fu preso. E poi torna in campo quel bel ritrovato di ieri, di portare il resto sulla piazza, e di farne una fiammata. E già cominciavano, i manigoldi, a tirar fuori roba; quando uno più manigoldo degli altri, indovinate un po' con che bella proposta venne fuori.
– Con che cosa?
– Di fare un mucchio di tutto nella bottega, e di dar fuoco al mucchio e alla casa insieme. Detto fatto....
– Ci han dato fuoco?
– Aspettate. Un galantuomo del vicinato ebbe un'ispirazione dal cielo. Corse su nelle stanze, cercò d'un Crocifisso, lo trovò, l'attaccò all'archetto d'una finestra, prese da capo d'un letto due candele benedette, le accese, e le mise sul davanzale, a destra e a sinistra del Crocifisso. La gente guarda in su. In un Milano, bisogna dirla, c'è ancora del timor di Dio; tutti tornarono in sè. La più parte, voglio dire; c'era bensì de' diavoli che, per rubare, avrebbero dato fuoco anche al paradiso; ma visto che la gente non era del loro parere, dovettero smettere, e star cheti. Indovinate ora chi arrivò all'improvviso. Tutti i monsignori del duomo, in processione, a croce alzata, in abito corale; e monsignor Mazenta, arciprete, cominciò a predicare da una parte, e monsignor Settala, penitenziere, da un'altra, e gli altri anche loro: ma, brava gente! ma cosa volete fare? ma è questo l'esempio che date a' vostri figliuoli? ma tornate a casa; ma non sapete che il pane è a buon mercato, più di prima? ma andate a vedere, che c'è l'avviso sulle cantonate.
– Era vero?
– Diavolo! Volete che i monsignori del duomo venissero in cappa magna a dir delle fandonie?
– E la gente cosa fece?
– A poco a poco se n'andarono; corsero alle cantonate; e, chi sapeva leggere, la c'era proprio la meta. Indovinate un poco: un pane d'ott'once, per un soldo.
– Che bazza!
– La vigna è bella; pur che la duri. Sapete quanta farina hanno mandata a male, tra ieri e stamattina? Da mantenerne il ducato per due mesi.
– E per fuori di Milano, non s'è fatta nessuna legge buona?
– Quel che s'è fatto per Milano, è tutto a spese della città. Non so che vi dire: per voi altri sarà quel che Dio vorrà. A buon conto, i fracassi son finiti. Non v'ho detto tutto; ora viene il buono.
– Cosa c'è ancora?
– C'è che, ier sera o stamattina che sia, ne sono stati agguantati molti; e subito s'è saputo che i capi saranno impiccati. Appena cominciò a spargersi questa voce, ognuno andava a casa per la più corta, per non arrischiare d'esser nel numero. Milano, quand'io ne sono uscito, pareva un convento di frati.
– Gl'impiccheranno poi davvero?
– Eccome! e presto, – rispose il mercante.
– E la gente cosa farà? – domandò ancora colui che aveva fatta l'altra domanda.
– La gente? anderà a vedere, – disse il mercante. – Avevan tanta voglia di veder morire un cristiano all'aria aperta, che volevano, birboni! far la festa al signor vicario di provvisione. In vece sua, avranno quattro tristi, serviti con tutte le formalità, accompagnati da' cappuccini, e da' confratelli della buona morte; è gente che se l'è meritato. È una provvidenza, vedete; era una cosa necessaria. Cominciavan già a prender il vizio d'entrar nelle botteghe, e di servirsi, senza metter mano alla borsa; se li lasciavan fare, dopo il pane sarebbero venuti al vino, e così di mano in mano.... Pensate se coloro volevano smettere, di loro spontanea volontà, una usanza così comoda. E vi so dir io che, per un galantuomo che ha bottega aperta, era un pensier poco allegro.
– Davvero, – disse uno degli ascoltatori. – Davvero, – ripeteron gli altri, a una voce.
– E, – continuò il mercante, asciugandosi la barba col tovagliolo, – l'era ordita da un pezzo: c'era una lega, sapete?
– C'era una lega?
– C'era una lega. Tutte cabale ordite da' navarrini, da quel cardinale là di Francia, sapete chi voglio dire, che ha un certo nome mezzo turco, e che ogni giorno ne pensa una, per far qualche dispetto alla corona di Spagna. Ma sopra tutto, tende a far qualche tiro a Milano; perchè vede bene, il furbo, che qui sta la forza del re.
– Già.
– Ne volete una prova? Chi ha fatto il più gran chiasso, eran forestieri; andavano in giro facce, che in Milano non s'eran mai vedute. Anzi mi dimenticavo di dirvene una che m'è stata data per certa. La giustizia aveva acchiappato uno in un'osteria.... – Renzo, il quale non perdeva un ette di quel discorso, al tocco di questa corda, si sentì venir freddo, e diede un guizzo, prima che potesse pensare a contenersi. Nessuno però se n'avvide; e il dicitore, senza interrompere il filo del racconto, seguitò: – uno che non si sa bene ancora da che parte fosse venuto, da chi fosse mandato, nè che razza d'uomo si fosse; ma certo era uno de' capi. Già ieri, nel forte del baccano, aveva fatto il diavolo; e poi, non contento di questo, s'era messo a predicare, e a proporre, così una galanteria, che s'ammazzassero tutti i signori. Birbante! Chi farebbe viver la povera gente, quando i signori fossero ammazzati? La giustizia, che l'aveva appostato, gli mise l'unghie addosso; gli trovarono un fascio di lettere; e lo menavano in gabbia; ma che? i suoi compagni, che facevan la ronda intorno all'osteria, vennero in gran numero, e lo liberarono, il manigoldo.
– E cosa n'è stato?
– Non si sa; sarà scappato, o sarà nascosto in Milano: son gente che non ha nè casa nè tetto, e trovan per tutto da alloggiare e da rintanarsi: però finchè il diavolo può, e vuole aiutarli: ci dan poi dentro quando meno se lo pensano; perchè, quando la pera è matura, convien che caschi. Per ora si sa di sicuro che le lettere son rimaste in mano della giustizia, e che c'è descritta tutta la cabala; e si dice che n'anderà di mezzo molta gente. Peggio per loro; che hanno messo a soqquadro mezzo Milano, e volevano anche far peggio. Dicono che i fornai son birboni. Lo so anch'io; ma bisogna impiccarli per via di giustizia. C'è del grano nascosto. Chi non lo sa? Ma tocca a chi comanda a tener buone spie, e andarlo a disotterrare, e mandare anche gl'incettatori a dar calci all'aria, in compagnia de' fornai. E se chi comanda non fa nulla, tocca alla città a ricorrere; e se non dànno retta alla prima, ricorrere ancora; chè a forza di ricorrere s'ottiene; e non metter su un'usanza così scellerata d'entrar nelle botteghe e ne' fondachi, a prender la roba a man salva.
A Renzo quel poco mangiare era andato in tanto veleno. Gli pareva mill'anni d'esser fuori e lontano da quell'osteria, da quel paese; e più di dieci volte aveva detto a sè stesso: andiamo, andiamo. Ma quella paura di dar sospetto, cresciuta allora oltremodo, e fatta tiranna di tutti i suoi pensieri, l'aveva tenuto sempre inchiodato sulla panca. In quella perplessità, pensò che il ciarlone doveva poi finire di parlar di lui; e concluse tra sè, di moversi, appena sentisse attaccare qualche altro discorso.
– E per questo, – disse uno della brigata, – io che so come vanno queste faccende, e che ne' tumulti i galantuomini non ci stanno bene, non mi son lasciato vincere dalla curiosità, e son rimasto a casa mia.
– E io, mi son mosso? – disse un altro.
– Io? – soggiunse un terzo: – se per caso mi fossi trovato in Milano, avrei lasciato imperfetto qualunque affare, e sarei tornato subito a casa mia. Ho moglie e figliuoli; e poi, dico la verità, i baccani non mi piacciono.
A questo punto, l'oste, ch'era stato anche lui a sentire, andò verso l'altra cima della tavola, per veder cosa faceva quel forestiero. Renzo colse l'occasione, chiamò l'oste con un cenno, gli chiese il conto, lo saldò senza tirare, quantunque l'acque fossero molto basse; e, senza far altri discorsi, andò diritto all'uscio, passò la soglia, e, a guida della Provvidenza, s'incamminò dalla parte opposta a quella per cui era venuto.

CAPITOLO XVII
Basta spesso una voglia, per non lasciar ben avere un uomo; pensate poi due alla volta, l'una in guerra coll'altra. Il povero Renzo n'aveva, da molte ore, due tali in corpo, come sapete: la voglia di correre, e quella di star nascosto: e le sciagurate parole del mercante gli avevano accresciuta oltremodo l'una e l'altra a un colpo. Dunque la sua avventura aveva fatto chiasso; dunque lo volevano a qualunque patto; chi sa quanti birri erano in campo per dargli la caccia! quali ordini erano stati spediti di frugar ne' paesi, nell'osterie, per le strade! Pensava bensì che finalmente i birri che lo conoscevano, eran due soli, e che il nome non lo portava scritto in fronte; ma gli tornavano in mente certe storie che aveva sentite raccontare, di fuggitivi colti e scoperti per istrane combinazioni, riconosciuti all'andare, all'aria sospettosa, ad altri segnali impensati: tutto gli faceva ombra. Quantunque, nel momento che usciva di Gorgonzola, scoccassero le ventiquattro, e le tenebre che venivano innanzi, diminuissero sempre più que' pericoli, ciò non ostante prese contro voglia la strada maestra, e si propose d'entrar nella prima viottola che gli paresse condur dalla parte dove gli premeva di riuscire. Sul principio, incontrava qualche viandante; ma, pieno la fantasia di quelle brutte apprensioni, non ebbe cuore d'abbordarne nessuno, per informarsi della strada. "Ha detto sei miglia, colui, – pensava: – se andando fuor di strada, dovessero anche diventar otto o dieci, le gambe che hanno fatte l'altre, faranno anche queste. Verso Milano non vo di certo; dunque vo verso l'Adda. Cammina, cammina, o presto o tardi ci arriverò. L'Adda ha buona voce; e, quando le sarò vicino, non ho più bisogno di chi me l'insegni. Se qualche barca c'è, da poter passare, passo subito, altrimenti mi fermerò fino alla mattina, in un campo, sur una pianta, come le passere: meglio sur una pianta, che in prigione".
Ben presto vide aprirsi una straducola a mancina; e v'entrò. A quell'ora, se si fosse abbattuto in qualcheduno, non avrebbe più fatte tante cerimonie per farsi insegnar la strada; ma non sentiva anima vivente. Andava dunque dove la strada lo conduceva; e pensava.
"Io fare il diavolo! Io ammazzare tutti i signori! Un fascio di lettere, io! I miei compagni che mi stavano a far la guardia! Pagherei qualche cosa a trovarmi a viso a viso con quel mercante, di là dall'Adda (ah quando l'avrò passata quest'Adda benedetta!), e fermarlo, e domandargli con comodo dov'abbia pescate tutte quelle belle notizie. Sappiate ora, mio caro signore, che la cosa è andata così e così, e che il diavolo ch'io ho fatto, è stato d'aiutar Ferrer, come se fosse stato un mio fratello; sappiate che que' birboni che, a sentir voi, erano i miei amici, perchè, in un certo momento, io dissi una parola da buon cristiano, mi vollero fare un brutto scherzo; sappiate che, intanto che voi stavate a guardar la vostra bottega, io mi faceva schiacciar le costole, per salvare il vostro signor vicario di provvisione, che non l'ho mai nè visto nè conosciuto. Aspetta che mi mova un'altra volta, per aiutar signori.... È vero che bisogna farlo per l'anima: son prossimo anche loro. E quel gran fascio di lettere, dove c'era tutta la cabala, e che adesso è in mano della giustizia, come voi sapete di certo; scommettiamo che ve lo fo comparir qui, senza l'aiuto del diavolo? Avreste curiosità di vederlo quel fascio? Eccolo qui.... Una lettera sola?.... Sì signore, una lettera sola; e questa lettera, se lo volete sapere, l'ha scritta un religioso che vi può insegnar la dottrina, quando si sia; un religioso che, senza farvi torto, val più un pelo della sua barba che tutta la vostra; e è scritta, questa lettera, come vedete, a un altro religioso, un uomo anche lui.... Vedete ora quali sono i furfanti miei amici. E imparate a parlare un'altra volta; principalmente quando si tratta del prossimo".
Ma dopo qualche tempo, questi pensieri ed altri simili cessarono affatto: le circostanze presenti occupavan tutte le facoltà del povero pellegrino. La paura d'essere inseguito o scoperto, che aveva tanto amareggiato il viaggio in pieno giorno, non gli dava ormai più fastidio; ma quante cose rendevan questo molto più noioso! Le tenebre, la solitudine, la stanchezza cresciuta, e ormai dolorosa; tirava una brezzolina sorda, uguale, sottile, che doveva far poco servizio a chi si trovava ancora indosso quegli stessi vestiti che s'era messi per andare a nozze in quattro salti, e tornare subito trionfante a casa sua; e, ciò che rendeva ogni cosa più grave, quell'andare alla ventura, e, per dir così, al tasto, cercando un luogo di riposo e di sicurezza.
Quando s'abbatteva a passare per qualche paese, andava adagio adagio, guardando però se ci fosse ancora qualche uscio aperto; ma non vide mai altro segno di gente desta, che qualche lumicino trasparente da qualche impannata. Nella strada fuor dell'abitato, si soffermava ogni tanto; stava in orecchi, per veder se sentiva quella benedetta voce dell'Adda; ma invano. Altre voci non sentiva, che un mugolìo di cani, che veniva da qualche cascina isolata, vagando per l'aria, lamentevole insieme e minaccioso. Al suo avvicinarsi a qualcheduna di quelle, il mugolìo si cambiava in un abbaiar frettoloso e rabbioso: nel passar davanti alla porta, sentiva, vedeva quasi, il bestione, col muso al fessolino della porta, raddoppiar gli urli: cosa che gli faceva andar via la tentazione di picchiare, e di chieder ricovero. E forse, anche senza i cani, non ci si sarebbe risolto. "Chi è là? – pensava: – cosa volete a quest'ora? Come siete venuto qui? Fatevi conoscere. Non c'è osterie da alloggiare? Ecco, andandomi bene, quel che mi diranno, se picchio: quand'anche non ci dorma qualche pauroso che, a buon conto, si metta a gridare: aiuto! al ladro! Bisogna aver subito qualcosa di chiaro da rispondere: e cosa ho da rispondere io? Chi sente un rumore la notte, non gli viene in testa altro che ladri, malviventi, trappole: non si pensa mai che un galantuomo possa trovarsi in istrada di notte, se non è un cavaliere in carrozza". Allora serbava quel partito all'estrema necessità, e tirava innanzi, con la speranza di scoprire almeno l'Adda, se non passarla, in quella notte; e di non dover andarne alla cerca, di giorno chiaro.
Cammina, cammina; arrivò dove la campagna coltivata moriva in una sodaglia sparsa di felci e di scope. Gli parve, se non indizio, almeno un certo qual argomento di fiume vicino, e s'inoltrò per quella, seguendo un sentiero che l'attraversava. Fatti pochi passi, si fermò ad ascoltare; ma ancora invano. La noia del viaggio veniva accresciuta dalla salvatichezza del luogo, da quel non veder più nè un gelso, nè una vite, nè altri segni di coltura umana, che prima pareva quasi che gli facessero una mezza compagnia. Ciò non ostante andò avanti; e siccome nella sua mente cominciavano a suscitarsi certe immagini, certe apparizioni, lasciatevi in serbo dalle novelle sentite raccontar da bambino, così, per discacciarle, o per acquietarle, recitava, camminando, dell'orazioni per i morti.
A poco a poco, si trovò tra macchie più alte, di pruni, di quercioli, di marruche. Seguitando a andare avanti, e allungando il passo, con più impazienza che voglia, cominciò a veder tra le macchie qualche albero sparso; e andando ancora, sempre per lo stesso sentiero, s'accorse d'entrare in un bosco. Provava un certo ribrezzo a inoltrarvisi; ma lo vinse, e contro voglia andò avanti; ma più che s'inoltrava, più il ribrezzo cresceva, più ogni cosa gli dava fastidio. Gli alberi che vedeva in lontananza, gli rappresentavan figure strane, deformi, mostruose; l'annoiava l'ombra delle cime leggermente agitate, che tremolava sul sentiero illuminato qua e là dalla luna; lo stesso scrosciar delle foglie secche che calpestava o moveva camminando, aveva per il suo orecchio un non so che d'odioso. Le gambe provavano come una smania, un impulso di corsa, e nello stesso tempo pareva che durassero fatica a regger la persona. Sentiva la brezza notturna batter più rigida e maligna sulla fronte e sulle gote; se la sentiva scorrer tra i panni e le carni, e raggrinzarle, e penetrar più acuta nelle ossa rotte dalla stanchezza, e spegnervi quell'ultimo rimasuglio di vigore. A un certo punto, quell'uggia, quell'orrore indefinito con cui l'animo combatteva da qualche tempo, parve che a un tratto lo soverchiasse. Era per perdersi affatto; ma atterrito, più che d'ogni altra cosa, del suo terrore, richiamò al cuore gli antichi spiriti, e gli comandò che reggesse. Così rinfrancato un momento, si fermò su due piedi a deliberare; risolveva d'uscir subito di lì per la strada già fatta, d'andar diritto all'ultimo paese per cui era passato, di tornar tra gli uomini, e di cercare un ricovero, anche all'osteria. E stando così fermo, sospeso il fruscìo de' piedi nel fogliame, tutto tacendo d'intorno a lui, cominciò a sentire un rumore, un mormorìo, un mormorìo d'acqua corrente. Sta in orecchi; n'è certo; esclama: – è l'Adda! – Fu il ritrovamento d'un amico, d'un fratello, d'un salvatore. La stanchezza quasi scomparve, gli tornò il polso, sentì il sangue scorrer libero e tepido per tutte le vene, sentì crescer la fiducia de' pensieri, e svanire in gran parte quell'incertezza e gravità delle cose; e non esitò a internarsi sempre più nel bosco, dietro all'amico rumore.
Arrivò in pochi momenti all'estremità del piano, sull'orlo d'una riva profonda; e guardando in giù tra le macchie che tutta la rivestivano, vide l'acqua luccicare e correre. Alzando poi lo sguardo, vide il vasto piano dell'altra riva, sparso di paesi, e al di là i colli, e sur uno di quelli una gran macchia biancastra, che gli parve dover essere una città, Bergamo sicuramente. Scese un po' sul pendìo, e, separando e diramando, con le mani e con le braccia, il prunaio, guardò giù, se qualche barchetta si movesse nel fiume, ascoltò se sentisse batter de' remi; ma non vide nè sentì nulla. Se fosse stato qualcosa di meno dell'Adda, Renzo scendeva subito, per tentarne il guado; ma sapeva bene che l'Adda non era fiume da trattarsi così in confidenza.
Perciò si mise a consultar tra sè, molto a sangue freddo, sul partito da prendere. Arrampicarsi sur una pianta, e star lì a aspettar l'aurora, per forse sei ore che poteva ancora indugiare, con quella brezza, con quella brina, vestito così, c'era più che non bisognasse per intirizzir davvero. Passeggiare innanzi e indietro, tutto quel tempo, oltre che sarebbe stato poco efficace aiuto contro il rigore del sereno, era un richieder troppo da quelle povere gambe, che già avevano fatto più del loro dovere. Gli venne in mente d'aver veduto, in uno de' campi più vicini alla sodaglia, una di quelle capanne coperte di paglia, costrutte di tronchi e di rami, intonacati poi con la mota, dove i contadini del milanese usan, l'estate, depositar la raccolta, e ripararsi la notte a guardarla: nell'altre stagioni, rimangono abbandonate. La disegnò subito per suo albergo; si rimise sul sentiero, ripassò il bosco, le macchie, la sodaglia; e andò verso la capanna. Un usciaccio intarlato e sconnesso, era rabbattuto, senza chiave nè catenaccio; Renzo l'aprì, entrò; vide sospeso per aria, e sostenuto da ritorte di rami, un graticcio, a foggia d'hamac; ma non si curò di salirvi. Vide in terra un po' di paglia; e pensò che, anche lì, una dormitina sarebbe ben saporita.
Prima però di sdraiarsi su quel letto che la Provvidenza gli aveva preparato, vi s'inginocchiò, a ringraziarla di quel benefizio, e di tutta l'assistenza che aveva avuta da essa, in quella terribile giornata. Disse poi le sue solite divozioni; e per di più, chiese perdono a Domeneddio di non averle dette la sera avanti; anzi, per dir le sue parole, d'essere andato a dormire come un cane, e peggio. "E per questo, – soggiunse poi tra sè; appoggiando le mani sulla paglia, e d'inginocchioni mettendosi a giacere: – per questo, m'è toccata, la mattina, quella bella svegliata". Raccolse poi tutta la paglia che rimaneva all'intorno, e se l'accomodò addosso, facendosene, alla meglio, una specie di coperta, per temperare il freddo, che anche là dentro si faceva sentir molto bene; e vi si rannicchiò sotto, con l'intenzione di dormire un bel sonno, parendogli d'averlo comprato anche più caro del dovere.
Ma appena ebbe chiusi gli occhi, cominciò nella sua memoria o nella sua fantasia (il luogo preciso non ve lo saprei dire), cominciò, dico, un andare e venire di gente, così affollato, così incessante, che addio sonno. Il mercante, il notaio, i birri, lo spadaio, l'oste, Ferrer, il vicario, la brigata dell'osteria, tutta quella turba delle strade, poi don Abbondio, poi don Rodrigo: tutta gente con cui Renzo aveva che dire.
Tre sole immagini gli si presentavano non accompagnate da alcuna memoria amara, nette d'ogni sospetto, amabili in tutto; e due principalmente, molto differenti al certo, ma strettamente legate nel cuore del giovine: una treccia nera e una barba bianca. Ma anche la consolazione che provava nel fermare sopra di esse il pensiero, era tutt'altro che pretta e tranquilla. Pensando al buon frate, sentiva più vivamente la vergogna delle proprie scappate, della turpe intemperanza, del bel caso che aveva fatto de' paterni consigli di lui; e contemplando l'immagine di Lucia! non ci proveremo a dire ciò che sentisse: il lettore conosce le circostanze; se lo figuri. E quella povera Agnese, come l'avrebbe potuta dimenticare? Quell'Agnese, che l'aveva scelto, che l'aveva già considerato come una cosa sola con la sua unica figlia, e prima di ricever da lui il titolo di madre, n'aveva preso il linguaggio e il cuore, e dimostrata co' fatti la premura. Ma era un dolore di più, e non il meno pungente, quel pensiero, che, in grazia appunto di così amorevoli intenzioni, di tanto bene che voleva a lui, la povera donna si trovava ora snidata, quasi raminga, incerta dell'avvenire, e raccoglieva guai e travagli da quelle cose appunto da cui aveva sperato il riposo e la giocondità degli ultimi suoi anni. Che notte, povero Renzo! Quella che doveva esser la quinta delle sue nozze! Che stanza! Che letto matrimoniale! E dopo qual giornata! E per arrivare a qual domani, a qual serie di giorni! "Quel che Dio vuole, – rispondeva ai pensieri che gli davan più noia: – quel che Dio vuole. Lui sa quel che fa: c'è anche per noi. Vada tutto in isconto de' miei peccati. Lucia è tanto buona! non vorrà poi farla patire un pezzo, un pezzo, un pezzo!"
Tra questi pensieri, e disperando ormai d'attaccar sonno, e facendosegli il freddo sentir sempre più, a segno ch'era costretto ogni tanto a tremare e a battere i denti, sospirava la venuta del giorno, e misurava con impazienza il lento scorrer dell'ore. Dico misurava, perchè, ogni mezz'ora, sentiva in quel vasto silenzio, rimbombare i tocchi d'un orologio: m'immagino che dovesse esser quello di Trezzo. E la prima volta che gli ferì gli orecchi quello scocco, così inaspettato, senza che potesse avere alcuna idea del luogo donde venisse, gli fece un senso misterioso e solenne, come d'un avvertimento che venisse da persona non vista, con una voce sconosciuta.
Quando finalmente quel martello ebbe battuto undici tocchi, ch'era l'ora disegnata da Renzo per levarsi, s'alzò mezzo intirizzito, si mise inginocchioni, disse, e con più fervore del solito, le divozioni della mattina, si rizzò, si stirò in lungo e in largo, scosse la vita e le spalle, come per mettere insieme tutte le membra, che ognuno pareva che facesse da sè, soffiò in una mano, poi nell'altra, se le stropicciò, aprì l'uscio della capanna; e, per la prima cosa, diede un'occhiata in qua e in là, per veder se c'era nessuno. E non vedendo nessuno, cercò con l'occhio il sentiero della sera avanti; lo riconobbe subito, e prese per quello.
Il cielo prometteva una bella giornata: la luna, in un canto, pallida e senza raggio, pure spiccava nel campo immenso d'un bigio ceruleo, che, giù giù verso l'oriente, s'andava sfumando leggermente in un giallo roseo. Più giù, all'orizzonte, si stendevano, a lunghe falde ineguali, poche nuvole, tra l'azzurro e il bruno, le più basse orlate al di sotto d'una striscia quasi di fuoco, che di mano in mano si faceva più viva e tagliente: da mezzogiorno, altre nuvole ravvolte insieme, leggieri e soffici, per dir così, s'andavan lumeggiando di mille colori senza nome: quel cielo di Lombardia, così bello quand'è bello, così splendido, così in pace. Se Renzo si fosse trovato lì andando a spasso, certo avrebbe guardato in su, e ammirato quell'albeggiare così diverso da quello ch'era solito vedere ne' suoi monti; ma badava alla sua strada, e camminava a passi lunghi, per riscaldarsi, e per arrivar presto. Passa i campi, passa la sodaglia, passa le macchie, attraversa il bosco, guardando in qua e in là, e ridendo e vergognandosi nello stesso tempo, del ribrezzo che vi aveva provato poche ore prima; è sul ciglio della riva, guarda giù; e, di tra i rami, vede una barchetta di pescatore, che veniva adagio, contr'acqua, radendo quella sponda. Scende subito per la più corta, tra i pruni; è sulla riva; dà una voce leggiera leggiera al pescatore; e, con l'intenzione di far come se chiedesse un servizio di poca importanza, ma, senza avvedersene, in una maniera mezzo supplichevole, gli accenna che approdi. Il pescatore gira uno sguardo lungo la riva, guarda attentamente lungo l'acqua che viene, si volta a guardare indietro, lungo l'acqua che va, e poi dirizza la prora verso Renzo, e approda. Renzo che stava sull'orlo della riva, quasi con un piede nell'acqua, afferra la punta del battello, ci salta dentro, e dice: – mi fareste il servizio, col pagare, di tragittarmi di là? – Il pescatore l'aveva indovinato, e già voltava da quella parte. Renzo, vedendo sul fondo della barca un altro remo, si china, e l'afferra.
– Adagio, adagio, – disse il padrone; ma nel veder poi con che garbo il giovine aveva preso lo strumento, e si disponeva a maneggiarlo, – ah, ah, – riprese: – siete del mestiere.
– Un pochino, – rispose Renzo, e ci si mise con un vigore e con una maestria, più che da dilettante. E senza mai rallentare, dava ogni tanto un'occhiata ombrosa alla riva da cui s'allontanavano, e poi una impaziente a quella dov'eran rivolti, e si coceva di non poterci andar per la più corta; chè la corrente era, in quel luogo, troppo rapida, per tagliarla direttamente; e la barca, parte rompendo, parte secondando il filo dell'acqua, doveva fare un tragitto diagonale. Come accade in tutti gli affari un po' imbrogliati, che le difficoltà alla prima si presentino all'ingrosso, e nell'eseguire poi, vengan fuori per minuto, Renzo, ora che l'Adda era, si può dir, passata, gli dava fastidio il non saper di certo se lì essa fosse confine, o se, superato quell'ostacolo, gliene rimanesse un altro da superare. Onde, chiamato il pescatore, e accennando col capo quella macchia biancastra che aveva veduta la notte avanti, e che allora gli appariva ben più distinta, disse: – è Bergamo, quel paese?
– La città di Bergamo, – rispose il pescatore.
– E quella riva lì, è bergamasca?
– Terra di san Marco.
– Viva san Marco! – esclamò Renzo. Il pescatore non disse nulla.
Toccano finalmente quella riva; Renzo vi si slancia; ringrazia Dio tra sè, e poi con la bocca il barcaiolo; mette le mani in tasca, tira fuori una berlinga, che, attese le circostanze, non fu un piccolo sproprio, e la porge al galantuomo; il quale, data ancora una occhiata alla riva milanese, e al fiume di sopra e di sotto, stese la mano, prese la mancia, la ripose, poi strinse le labbra, e per di più ci mise il dito in croce, accompagnando quel gesto con un'occhiata espressiva; e disse poi: – buon viaggio –, e tornò indietro.
Perchè la così pronta e discreta cortesia di costui verso uno sconosciuto non faccia troppo maravigliare il lettore, dobbiamo informarlo che quell'uomo, pregato spesso d'un simile servizio da contrabbandieri e da banditi, era avvezzo a farlo; non tanto per amore del poco e incerto guadagno che gliene poteva venire, quanto per non farsi de' nemici in quelle classi. Lo faceva, dico, ogni volta che potesse esser sicuro che non lo vedessero nè gabellieri, nè birri, nè esploratori. Così, senza voler più bene ai primi che ai secondi, cercava di soddisfarli tutti, con quell'imparzialità, che è la dote ordinaria di chi è obbligato a trattar con cert'uni, e soggetto a render conto a cert'altri.
Renzo si fermò un momentino sulla riva a contemplar la riva opposta, quella terra che poco prima scottava tanto sotto i suoi piedi. "Ah! ne son proprio fuori! – fu il suo primo pensiero. – Sta' lì, maledetto paese", fu il secondo, l'addio alla patria. Ma il terzo corse a chi lasciava in quel paese. Allora incrociò le braccia sul petto, mise un sospiro, abbassò gli occhi sull'acqua che gli scorreva a' piedi, e pensò "è passata sotto il ponte!" Così, all'uso del suo paese, chiamava, per antonomasia, quello di Lecco. "Ah mondo birbone! Basta; quel che Dio vuole".
Voltò le spalle a que' tristi oggetti, e s'incamminò, prendendo per punto di mira la macchia biancastra sul pendìo del monte, finchè trovasse qualcheduno da farsi insegnar la strada giusta. E bisognava vedere con che disinvoltura s'accostava a' viandanti, e, senza tanti rigiri, nominava il paese dove abitava quel suo cugino. Dal primo a cui si rivolse, seppe che gli rimanevano ancor nove miglia da fare.
Quel viaggio non fu lieto. Senza parlare de' guai che Renzo portava con sè, il suo occhio veniva ogni momento rattristato da oggetti dolorosi, da' quali dovette accorgersi che troverebbe nel paese in cui s'inoltrava, la penuria che aveva lasciata nel suo. Per tutta la strada, e più ancora nelle terre e ne' borghi, incontrava a ogni passo poveri, che non eran poveri di mestiere, e mostravan la miseria più nel viso che nel vestiario: contadini, montanari, artigiani, famiglie intere; e un misto ronzìo di preghiere, di lamenti e di vagiti. Quella vista, oltre la compassione e la malinconia, lo metteva anche in pensiero de' casi suoi.
"Chi sa, – andava meditando, – se trovo da far bene? se c'è lavoro, come negli anni passati? Basta; Bortolo mi voleva bene, è un buon figliuolo, ha fatto danari, m'ha invitato tante volte; non m'abbandonerà. E poi, la Provvidenza m'ha aiutato finora; m'aiuterà anche per l'avvenire".
Intanto l'appetito, risvegliato già da qualche tempo, andava crescendo di miglio in miglio; e quantunque Renzo, quando cominciò a dargli retta, sentisse di poter reggere, senza grand'incomodo, per quelle due o tre che gli potevan rimanere; pensò, da un'altra parte, che non sarebbe una bella cosa di presentarsi al cugino, come un pitocco, e dirgli, per primo complimento: dammi da mangiare. Si levò di tasca tutte le sue ricchezze, le fece scorrere sur una mano, tirò la somma. Non era un conto che richiedesse una grande aritmetica; ma però c'era abbondantemente da fare una mangiatina. Entrò in un'osteria a ristorarsi lo stomaco; e in fatti, pagato che ebbe, gli rimase ancor qualche soldo.
Nell'uscire, vide, accanto alla porta, che quasi v'inciampava, sdraiate in terra, più che sedute, due donne, una attempata, un'altra più giovine, con un bambino, che, dopo aver succhiata invano l'una e l'altra mammella, piangeva, piangeva; tutti del color della morte: e ritto, vicino a loro, un uomo, nel viso del quale e nelle membra, si potevano ancora vedere i segni d'un'antica robustezza, domata e quasi spenta dal lungo disagio. Tutt'e tre stesero la mano verso colui che usciva con passo franco, e con l'aspetto rianimato: nessuno parlò; che poteva dir di più una preghiera?
– La c'è la Provvidenza! – disse Renzo; e, cacciata subito la mano in tasca, la votò di que' pochi soldi; li mise nella mano che si trovò più vicina, e riprese la sua strada.
La refezione e l'opera buona (giacchè siam composti d'anima e di corpo) avevano riconfortati e rallegrati tutti i suoi pensieri. Certo, dall'essersi così spogliato degli ultimi danari, gli era venuto più di confidenza per l'avvenire, che non gliene avrebbe dato il trovarne dieci volte tanti. Perchè, se a sostenere in quel giorno que' poverini che mancavano sulla strada, la Provvidenza aveva tenuti in serbo proprio gli ultimi quattrini d'un estraneo, fuggitivo, incerto anche lui del come vivrebbe; chi poteva credere che volesse poi lasciare in secco colui del quale s'era servita a ciò, e a cui aveva dato un sentimento così vivo di sè stessa, così efficace, così risoluto? Questo era, a un di presso, il pensiero del giovine; però men chiaro ancora di quello ch'io l'abbia saputo esprimere. Nel rimanente della strada, ripensando a' casi suoi, tutto gli si spianava. La carestia doveva poi finire: tutti gli anni si miete: intanto aveva il cugino Bortolo e la propria abilità: aveva, per di più, a casa un po' di danaro, che si farebbe mandar subito. Con quello, alla peggio, camperebbe, giorno per giorno, finchè tornasse l'abbondanza. "Ecco poi tornata finalmente l'abbondanza, – proseguiva Renzo nella sua fantasia: – rinasce la furia de' lavori: i padroni fanno a gara per aver degli operai milanesi, che son quelli che sanno bene il mestiere; gli operai milanesi alzan la cresta; chi vuol gente abile, bisogna che la paghi; si guadagna da vivere per più d'uno, e da metter qualcosa da parte; e si fa scrivere alle donne che vengano.... E poi, perchè aspettar tanto? Non è vero che, con quel poco che abbiamo in serbo, si sarebbe campati là, anche quest'inverno? Così camperemo qui. De' curati ce n'è per tutto. Vengono quelle due care donne: si mette su casa. Che piacere, andar passeggiando su questa stessa strada tutti insieme! andar fino all'Adda in baroccio, e far merenda sulla riva, proprio sulla riva, e far vedere alle donne il luogo dove mi sono imbarcato, il prunaio da cui sono sceso, quel posto dove sono stato a guardare se c'era un battello".
Arriva al paese del cugino; nell'entrare, anzi prima di mettervi piede, distingue una casa alta alta, a più ordini di finestre lunghe lunghe; riconosce un filatoio, entra, domanda ad alta voce, tra il rumore dell'acqua cadente e delle rote, se stia lì un certo Bortolo Castagneri.
– Il signor Bortolo! Eccolo là.
"Signore? buon segno", pensa Renzo; vede il cugino, gli corre incontro. Quello si volta, riconosce il giovine, che gli dice: – son qui –. Un oh! di sorpresa, un alzar di braccia, un gettarsele al collo scambievolmente. Dopo quelle prime accoglienze, Bortolo tira il nostro giovine lontano dallo strepito degli ordigni, e dagli occhi de' curiosi, in un'altra stanza, e gli dice: – ti vedo volentieri; ma sei un benedetto figliuolo. T'avevo invitato tante volte; non sei mai voluto venire; ora arrivi in un momento un po' critico.
– Se te lo devo dire, non sono venuto via di mia volontà, disse Renzo; e, con la più gran brevità, non però senza molta commozione, gli raccontò la dolorosa storia.
– È un altro par di maniche, – disse Bortolo. – Oh povero Renzo! Ma tu hai fatto capitale di me; e io non t'abbandonerò. Veramente, ora non c'è ricerca d'operai; anzi appena appena ognuno tiene i suoi, per non perderli e disviare il negozio; ma il padrone mi vuol bene, e ha della roba. E, a dirtela, in gran parte la deve a me, senza vantarmi: lui il capitale, e io quella poca abilità. Sono il primo lavorante, sai? e poi, a dirtela, sono il factotum. Povera Lucia Mondella! Me ne ricordo, come se fosse ieri: una buona ragazza! sempre la più composta in chiesa; e quando si passava da quella sua casuccia.... Mi par di vederla, quella casuccia, appena fuor del paese, con un bel fico che passava il muro....
– No, no; non ne parliamo.
– Volevo dire che, quando si passava da quella casuccia, sempre si sentiva quell'aspo, che girava, girava, girava. E quel don Rodrigo! già, anche al mio tempo, era per quella strada; ma ora fa il diavolo affatto, a quel che vedo: fin che Dio gli lascia la briglia sul collo. Dunque, come ti dicevo, anche qui si patisce un po' la fame.... A proposito, come stai d'appetito?
– Ho mangiato poco fa, per viaggio.
– E a danari, come stiamo?
Renzo stese una mano, l'avvicinò alla bocca, e vi fece scorrer sopra un piccol soffio.
– Non importa, – disse Bortolo: – n'ho io: e non ci pensare, che, presto presto, cambiandosi le cose, se Dio vorrà, me li renderai, e te n'avanzerà anche per te.
– Ho qualcosina a casa; e me li farò mandare.
– Va bene; e intanto fa' conto di me. Dio m'ha dato del bene, perchè faccia del bene; e se non ne fo a' parenti e agli amici, a chi ne farò?
– L'ho detto io della Provvidenza! – esclamò Renzo, stringendo affettuosamente la mano al buon cugino.
– Dunque, – riprese questo, – in Milano hanno fatto tutto quel chiasso. Mi paiono un po' matti coloro. Già, n'era corsa la voce anche qui; ma voglio che tu mi racconti poi la cosa più minutamente. Eh! n'abbiamo delle cose da discorrere. Qui però, vedi, la va più quietamente, e si fanno le cose con un po' più di giudizio. La città ha comprate duemila some di grano da un mercante che sta a Venezia: grano che vien di Turchia; ma, quando si tratta di mangiare, la non si guarda tanto per il sottile. Ora senti un po' cosa nasce: nasce che i rettori di Verona e di Brescia chiudono i passi, e dicono: di qui non passa grano. Che ti fanno i bergamaschi? Spediscono a Venezia Lorenzo Torre, un dottore, ma di quelli! È partito in fretta, s'è presentato al doge, e ha detto: che idea è venuta a que' signori rettori? Ma un discorso! un discorso, dicono, da dare alle stampe. Cosa vuol dire avere un uomo che sappia parlare! Subito un ordine che si lasci passare il grano; e i rettori, non solo lasciarlo passare, ma bisogna che lo facciano scortare; ed è in viaggio. E s'è pensato anche al contado. Giovanbatista Biava, nunzio di Bergamo in Venezia (un uomo anche quello!) ha fatto intendere al senato che, anche in campagna, si pativa la fame; e il senato ha concesso quattro mila staia di miglio. Anche questo aiuta a far pane. E poi, lo vuoi sapere? se non ci sarà pane, mangeremo del companatico. Il Signore m'ha dato del bene, come ti dico. Ora ti condurrò dal mio padrone: gli ho parlato di te tante volte, e ti farà buona accoglienza. Un buon bergamascone all'antica, un uomo di cuor largo. Veramente, ora non t'aspettava; ma quando sentirà la storia.... E poi gli operai sa tenerli di conto, perchè la carestia passa, e il negozio dura. Ma prima di tutto, bisogna che t'avverta d'una cosa. Sai come ci chiamano in questo paese, noi altri dello stato di Milano?
– Come ci chiamano?
– Ci chiaman baggiani.
– Non è un bel nome.
– Tant'è: chi è nato nel milanese, e vuol vivere nel bergamasco, bisogna prenderselo in santa pace. Per questa gente, dar del baggiano a un milanese, è come dar dell'illustrissimo a un cavaliere.
– Lo diranno, m'immagino, a chi se lo vorrà lasciar dire.
– Figliuolo mio, se tu non sei disposto a succiarti del baggiano a tutto pasto, non far conto di poter viver qui. Bisognerebbe esser sempre col coltello in mano: e quando, supponiamo, tu n'avessi ammazzati due, tre, quattro, verrebbe poi quello che ammazzerebbe te: e allora, che bel gusto di comparire al tribunal di Dio, con tre o quattro omicidi sull'anima!
– E un milanese che abbia un po' di.... – e qui picchiò la fronte col dito, come aveva fatto nell'osteria della luna piena. – Voglio dire, uno che sappia bene il suo mestiere?
– Tutt'uno: qui è un baggiano anche lui. Sai come dice il mio padrone, quando parla di me co' suoi amici? "Quel baggiano è stato la man di Dio, per il mio negozio; se non avessi quel baggiano, sarei ben impicciato". L'è usanza così.
– L'è un'usanza sciocca. E vedendo quello che sappiam fare (chè finalmente chi ha portata qui quest'arte, e chi la fa andare, siamo noi), possibile che non si sian corretti?
– Finora no: col tempo può essere; i ragazzi che vengon su; ma gli uomini fatti, non c'è rimedio: hanno preso quel vizio; non lo smetton più. Cos'è poi finalmente? Era ben un'altra cosa quelle galanterie che t'hanno fatte, e il di più che ti volevan fare i nostri cari compatriotti.
– Già, è vero: se non c'è altro di male....
– Ora che sei persuaso di questo, tutto anderà bene. Vieni dal padrone, e coraggio.
Tutto in fatti andò bene, e tanto a seconda delle promesse di Bortolo, che crediamo inutile di farne particolar relazione. E fu veramente provvidenza; perchè la roba e i quattrini che Renzo aveva lasciati in casa, vedremo or ora quanto fosse da farci assegnamento.

CAPITOLO XVIII
Quello stesso giorno, 13 di novembre, arriva un espresso al signor podestà di Lecco, e gli presenta un dispaccio del signor capitano di giustizia, contenente un ordine di fare ogni possibile e più opportuna inquisizione, per iscoprire se un certo giovine nominato Lorenzo Tramaglino, filatore di seta, scappato dalle forze praedicti egregii domini capitanei, sia tornato, palam vel clam, al suo paese, ignotum quale per l'appunto, verum in territorio Leuci: quod si compertum fuerit sic esse, cerchi il detto signor podestà, quanta maxima diligentia fieri poterit, d'averlo nelle mani, e, legato a dovere, videlizet con buone manette, attesa l'esperimentata insufficienza de' manichini per il nominato soggetto, lo faccia condurre nelle carceri, e lo ritenga lì, sotto buona custodia, per farne consegna a chi sarà spedito a prenderlo; e tanto nel caso del sì, come nel caso del no, accedatis ad domum praedicti Laurentii Tramaliini; et, facta debita diligentia, quidquid ad rem repertum fuerit auferatis; et informationes de illius prava qualitate, vita, et complicibus sumatis; e di tutto il detto e il fatto, il trovato e il non trovato, il preso e il lasciato, diligenter referatis. Il signor podestà, dopo essersi umanamente cerziorato che il soggetto non era tornato in paese, fa chiamare il console del villaggio, e si fa condur da lui alla casa indicata, con gran treno di notaio e di birri. La casa è chiusa; chi ha le chiavi non c'è, o non si lascia trovare. Si sfonda l'uscio; si fa la debita diligenza, vale a dire che si fa come in una città presa d'assalto. La voce di quella spedizione si sparge immediatamente per tutto il contorno; viene agli orecchi del padre Cristoforo; il quale, attonito non meno che afflitto, domanda al terzo e al quarto, per aver qualche lume intorno alla cagione d'un fatto così inaspettato; ma non raccoglie altro che congetture in aria, e scrive subito al padre Bonaventura, dal quale spera di poter ricevere qualche notizia più precisa. Intanto i parenti e gli amici di Renzo vengono citati a deporre ciò che posson sapere della sua prava qualità: aver nome Tramaglino è una disgrazia, una vergogna, un delitto: il paese è sottosopra. A poco a poco, si viene a sapere che Renzo è scappato dalla giustizia, nel bel mezzo di Milano, e poi scomparso; corre voce che abbia fatto qualcosa di grosso; ma la cosa poi non si sa dire, o si racconta in cento maniere.
Quanto più è grossa, tanto meno vien creduta nel paese, dove Renzo è conosciuto per un bravo giovine: i più presumono, e vanno susurrandosi agli orecchi l'uno con l'altro, che è una macchina mossa da quel prepotente di don Rodrigo, per rovinare il suo povero rivale. Tant'è vero che, a giudicar per induzione, e senza la necessaria cognizione de' fatti, si fa alle volte gran torto anche ai birbanti.
Ma noi, co' fatti alla mano, come si suol dire, possiamo affermare che, se colui non aveva avuto parte nella sciagura di Renzo, se ne compiacque però, come se fosse opera sua, e ne trionfò co' suoi fidati, e principalmente col conte Attilio. Questo, secondo i suoi primi disegni, avrebbe dovuto a quell'ora trovarsi già in Milano; ma, alle prime notizie del tumulto, e della canaglia che girava per le strade, in tutt'altra attitudine che di ricever bastonate, aveva creduto bene di trattenersi in campagna, fino a cose quiete. Tanto più che, avendo offeso molti, aveva qualche ragion di temere che alcuno de' tanti, che solo per impotenza stavano cheti, non prendesse animo dalle circostanze, e giudicasse il momento buono da far le vendette di tutti. Questa sospensione non fu di lunga durata: l'ordine venuto da Milano dell'esecuzione da farsi contro Renzo era già un indizio che le cose avevan ripreso il corso ordinario; e, quasi nello stesso tempo, se n'ebbe la certezza positiva. Il conte Attilio partì immediatamente, animando il cugino a persister nell'impresa, a spuntar l'impegno, e promettendogli che, dal canto suo, metterebbe subito mano a sbrigarlo dal frate; al qual affare, il fortunato accidente dell'abietto rivale doveva fare un gioco mirabile. Appena partito Attilio, arrivò il Griso da Monza sano e salvo, e riferì al suo padrone ciò che aveva potuto raccogliere: che Lucia era ricoverata nel tal monastero, sotto la protezione della tal signora; e stava sempre nascosta, come se fosse una monaca anche lei, non mettendo mai piede fuor della porta, e assistendo alle funzioni di chiesa da una finestrina con la grata: cosa che dispiaceva a molti, i quali avendo sentito motivar non so che di sue avventure, e dir gran cose del suo viso, avrebbero voluto un poco vedere come fosse fatto.
Questa relazione mise il diavolo addosso a don Rodrigo, o, per dir meglio, rendè più cattivo quello che già ci stava di casa. Tante circostanze favorevoli al suo disegno infiammavano sempre più la sua passione, cioè quel misto di puntiglio, di rabbia e d'infame capriccio, di cui la sua passione era composta. Renzo assente, sfrattato, bandito, di maniera che ogni cosa diventava lecita contro di lui, e anche la sua sposa poteva esser considerata, in certo modo, come roba di rubello: il solo uomo al mondo che volesse e potesse prender le sue parti, e fare un rumore da esser sentito anche lontano e da persone alte, l'arrabbiato frate, tra poco sarebbe probabilmente anche lui fuor del caso di nuocere. Ed ecco che un nuovo impedimento, non che contrappesare tutti que' vantaggi, li rendeva, si può dire, inutili. Un monastero di Monza, quand'anche non ci fosse stata una principessa, era un osso troppo duro per i denti di don Rodrigo; e per quanto egli ronzasse con la fantasia intorno a quel ricovero, non sapeva immaginar nè via nè verso d'espugnarlo, nè con la forza, nè per insidie. Fu quasi quasi per abbandonar l'impresa; fu per risolversi d'andare a Milano, allungando anche la strada, per non passar neppure da Monza; e a Milano, gettarsi in mezzo agli amici e ai divertimenti, per discacciar, con pensieri affatto allegri, quel pensiero divenuto ormai tutto tormentoso. Ma, ma, ma, gli amici; piano un poco con questi amici. In vece d'una distrazione, poteva aspettarsi di trovar nella loro compagnia, nuovi dispiaceri: perchè Attilio certamente avrebbe già preso la tromba, e messo tutti in aspettativa. Da ogni parte gli verrebbero domandate notizie della montanara: bisognava render ragione. S'era voluto, s'era tentato; cosa s'era ottenuto? S'era preso un impegno: un impegno un po' ignobile, a dire il vero: ma, via, uno non può alle volte regolare i suoi capricci; il punto è di soddisfarli; e come s'usciva da quest'impegno? Dandola vinta a un villano e a un frate! Uh! E quando una buona sorte inaspettata, senza fatica del buon a nulla, aveva tolto di mezzo l'uno, e un abile amico l'altro, il buon a nulla non aveva saputo valersi della congiuntura, – e si ritirava vilmente dall'impresa. Ce n'era più del bisogno, per non alzar mai più il viso tra i galantuomini, o avere ogni momento la spada alle mani. E poi, come tornare, o come rimanere in quella villa, in quel paese, dove, lasciando da parte i ricordi incessanti e pungenti della passione, si porterebbe lo sfregio d'un colpo fallito? dove, nello stesso tempo, sarebbe cresciuto l'odio pubblico, e scemata la riputazion del potere? dove sul viso d'ogni mascalzone, anche in mezzo agl'inchini, si potrebbe leggere un amaro: l'hai ingoiata, ci ho gusto? La strada dell'iniquità, dice qui il manoscritto, è larga; ma questo non vuol dire che sia comoda: ha i suoi buoni intoppi, i suoi passi scabrosi; è noiosa la sua parte, e faticosa, benchè vada all'ingiù.
A don Rodrigo, il quale non voleva uscirne, nè dare addietro, nè fermarsi, e non poteva andare avanti da sè, veniva bensì in mente un mezzo con cui potrebbe: ed era di chieder l'aiuto d'un tale, le cui mani arrivavano spesso dove non arrivava la vista degli altri: un uomo o un diavolo, per cui la difficoltà dell'imprese era spesso uno stimolo a prenderle sopra di sè. Ma questo partito aveva anche i suoi inconvenienti e i suoi rischi, tanto più gravi quanto meno si potevano calcolar prima; giacchè nessuno avrebbe saputo prevedere fin dove anderebbe, una volta che si fosse imbarcato con quell'uomo, potente ausiliario certamente, ma non meno assoluto e pericoloso condottiere.
Tali pensieri tennero per più giorni don Rodrigo tra un sì e un no, l'uno e l'altro più che noiosi. Venne intanto una lettera del cugino, la quale diceva che la trama era ben avviata. Poco dopo il baleno, scoppiò il tuono; vale a dire che, una bella mattina, si sentì che il padre Cristoforo era partito dal convento di Pescarenico. Questo buon successo così pronto, la lettera d'Attilio che faceva un gran coraggio, e minacciava di gran canzonature, fecero inclinar sempre più don Rodrigo al partito rischioso: ciò che gli diede l'ultima spinta, fu la notizia inaspettata che Agnese era tornata a casa sua: un impedimento di meno vicino a Lucia. Rendiam conto di questi due avvenimenti, cominciando dall'ultimo.
Le due povere donne s'erano appena accomodate nel loro ricovero, che si sparse per Monza, e per conseguenza anche nel monastero, la nuova di quel gran fracasso di Milano; e dietro alla nuova grande, una serie infinita di particolari, che andavano crescendo e variandosi ogni momento. La fattoressa, che, dalla sua casa, poteva tenere un orecchio alla strada, e uno al monastero, raccoglieva notizie di qui, notizie di lì, e ne faceva parte all'ospiti. – Due, sei, otto, quattro, sette ne hanno messi in prigione; gl'impiccheranno, parte davanti al forno delle grucce, parte in cima alla strada dove c'è la casa del vicario di provvisione.... Ehi, ehi, sentite questa! n'è scappato uno, che è di Lecco, o di quelle parti. Il nome non lo so; ma verrà qualcheduno che me lo saprà dire; per veder se lo conoscete.
Quest'annunzio, con la circostanza d'esser Renzo appunto arrivato in Milano nel giorno fatale, diede qualche inquietudine alle donne, e principalmente a Lucia; ma pensate cosa fu quando la fattoressa venne a dir loro: – è proprio del vostro paese quello che se l'è battuta, per non essere impiccato; un filatore di seta, che si chiama Tramaglino: lo conoscete?
A Lucia, ch'era a sedere, orlando non so che cosa, cadde il lavoro di mano; impallidì, si cambiò tutta, di maniera che la fattoressa se ne sarebbe avvista certamente, se le fosse stata più vicina. Ma era ritta sulla soglia con Agnese; la quale, conturbata anche lei, però non tanto, potè star forte; e, per risponder qualcosa, disse che, in un piccolo paese, tutti si conoscono, e che lo conosceva; ma che non sapeva pensare come mai gli fosse potuta seguire una cosa simile; perchè era un giovine posato. Domandò poi se era scappato di certo, e dove.
– Scappato, lo dicon tutti; dove, non si sa; può essere che l'accalappino ancora, può essere che sia in salvo; ma se gli torna sotto l'unghie, il vostro giovine posato....
Qui, per buona sorte, la fattoressa fu chiamata, e se n'andò: figuratevi come rimanessero la madre e la figlia. Più d'un giorno, dovettero la povera donna e la desolata fanciulla stare in una tale incertezza, a mulinare sul come, sul perchè, sulle conseguenze di quel fatto doloroso, a commentare, ognuna tra sè, o sottovoce tra loro, quando potevano, quelle terribili parole.
Un giovedì finalmente, capitò al monastero un uomo a cercar d'Agnese. Era un pesciaiolo di Pescarenico, che andava a Milano, secondo l'ordinario, a spacciar la sua mercanzia; e il buon frate Cristoforo l'aveva pregato che, passando per Monza, facesse una scappata al monastero, salutasse le donne da parte sua, raccontasse loro quel che si sapeva del tristo caso di Renzo, raccomandasse loro d'aver pazienza, e confidare in Dio; e che lui povero frate non si dimenticherebbe certamente di loro, e spierebbe l'occasione di poterle aiutare; e intanto non mancherebbe, ogni settimana, di far loro saper le sue nuove, per quel mezzo, o altrimenti. Intorno a Renzo, il messo non seppe dir altro di nuovo e di certo, se non la visita fattagli in casa, e le ricerche per averlo nelle mani; ma insieme ch'erano andate tutte a voto, e si sapeva di certo che s'era messo in salvo sul bergamasco. Una tale certezza, e non fa bisogno di dirlo, fu un gran balsamo per Lucia: d'allora in poi le sue lacrime scorsero più facili e più dolci; provò maggior conforto negli sfoghi segreti con la madre; e in tutte le sue preghiere, c'era mescolato un ringraziamento.
Gertrude la faceva venire spesso in un suo parlatorio privato, e la tratteneva talvolta lungamente, compiacendosi dell'ingenuità e della dolcezza della poverina, e nel sentirsi ringraziare e benedire ogni momento. Le raccontava anche, in confidenza, una parte (la parte netta) della sua storia, di ciò che aveva patito, per andar lì a patire; e quella prima maraviglia sospettosa di Lucia s'andava cambiando in compassione. Trovava in quella storia ragioni più che sufficienti a spiegar ciò che c'era d'un po' strano nelle maniere della sua benefattrice; tanto più con l'aiuto di quella dottrina d'Agnese su' cervelli de' signori. Per quanto però si sentisse portata a contraccambiare la confidenza che Gertrude le dimostrava, non le passò neppur per la testa di parlarle delle sue nuove inquietudini, della sua nuova disgrazia, di dirle chi fosse quel filatore scappato; per non rischiare di spargere una voce così piena di dolore e di scandolo. Si schermiva anche, quanto poteva, dal rispondere alle domande curiose di quella, sulla storia antecedente alla promessa; ma qui non eran ragioni di prudenza. Era perchè alla povera innocente quella storia pareva più spinosa, più difficile da raccontarsi, di tutte quelle che aveva sentite, e che credesse di poter sentire dalla signora. In queste c'era tirannia, insidie, patimenti; cose brutte e dolorose, ma che pur si potevan nominare: nella sua c'era mescolato per tutto un sentimento, una parola, che non le pareva possibile di proferire, parlando di sè; e alla quale non avrebbe mai trovato da sostituire una perifrasi che non le paresse sfacciata: l'amore!
Qualche volta, Gertrude quasi s'indispettiva di quello star così sulle difese; ma vi traspariva tanta amorevolezza, tanto rispetto, tanta riconoscenza, e anche tanta fiducia! Qualche volta forse, quel pudore così delicato, così ombroso, le dispiaceva ancor più per un altro verso; ma tutto si perdeva nella soavità d'un pensiero che le tornava ogni momento, guardando Lucia: "a questa fo del bene". Ed era vero; perchè, oltre il ricovero, que' discorsi, quelle carezze famigliari erano di non poco conforto a Lucia. Un altro ne trovava nel lavorar di continuo; e pregava sempre che le dessero qualcosa da fare: anche nel parlatorio, portava sempre qualche lavoro da tener le mani in esercizio: ma, come i pensieri dolorosi si caccian per tutto! cucendo, cucendo, ch'era un mestiere quasi nuovo per lei, le veniva ogni poco in mente il suo aspo; e dietro all'aspo, quante cose!
Il secondo giovedì, tornò quel pesciaiolo o un altro messo, co' saluti del padre Cristoforo, e con la conferma della fuga felice di Renzo. Notizie più positive intorno a' suoi guai, nessuna; perchè, come abbiam detto al lettore, il cappuccino aveva sperato d'averle dal suo confratello di Milano, a cui l'aveva raccomandato; e questo rispose di non aver veduto nè la persona, nè la lettera; che uno di campagna era bensì venuto al convento, a cercar di lui; ma che, non avendocelo trovato, era andato via, e non era più comparso.
Il terzo giovedì, non si vide nessuno; e, per le povere donne, fu non solo una privazione d'un conforto desiderato e sperato, ma, come accade per ogni piccola cosa a chi è afflitto e impicciato, una cagione d'inquietudine, di cento sospetti molesti. Già prima d'allora, Agnese aveva pensato a fare una scappata a casa; questa novità di non vedere l'ambasciatore promesso, la fece risolvere. Per Lucia era una faccenda seria il rimanere distaccata dalla gonnella della madre; ma la smania di saper qualche cosa, e la sicurezza che trovava in quell'asilo così guardato e sacro, vinsero le sue ripugnanze. E fu deciso tra loro che Agnese anderebbe il giorno seguente ad aspettar sulla strada il pesciaiolo che doveva passar di lì, tornando da Milano; e gli chiederebbe in cortesia un posto sul baroccio, per farsi condurre a' suoi monti. Lo trovò in fatti, gli domandò se il padre Cristoforo non gli aveva data qualche commissione per lei: il pesciaiolo, tutto il giorno avanti la sua partenza era stato a pescare, e non aveva saputo niente del padre. La donna non ebbe bisogno di pregare, per ottenere il piacere che desiderava: prese congedo dalla signora e dalla figlia, non senza lacrime, promettendo di mandar subito le sue nuove, e di tornar presto; e partì.
Nel viaggio, non accadde nulla di particolare. Riposarono parte della notte in un'osteria, secondo il solito; ripartirono innanzi giorno; e arrivaron di buon'ora a Pescarenico. Agnese smontò sulla piazzetta del convento, lasciò andare il suo conduttore con molti: Dio ve ne renda merito; e giacchè era lì, volle, prima d'andare a casa, vedere il suo buon frate benefattore. Sonò il campanello; chi venne a aprire, fu fra Galdino, quel delle noci.
– Oh! la mia donna, che vento v'ha portata?
– Vengo a cercare il padre Cristoforo.
– Il padre Cristoforo? Non c'è.
– Oh! starà molto a tornare?
– Ma....? – disse il frate, alzando le spalle, e ritirando nel cappuccio la testa rasa.
– Dov'è andato?
– A Rimini.
– A?
– A Rimini.
– Dov'è questo paese?
– Eh eh eh! – rispose il frate, trinciando verticalmente l'aria con la mano distesa, per significare una gran distanza.
– Oh povera me! Ma perchè è andato via così all'improvviso?
– Perchè ha voluto così il padre provinciale.
– E perchè mandarlo via? che faceva tanto bene qui? Oh Signore!
– Se i superiori dovessero render conto degli ordini che dànno, dove sarebbe l'ubbidienza, la mia donna?
– Sì; ma questa è la mia rovina.
– Sapete cosa sarà? Sarà che a Rimini avranno avuto bisogno d'un buon predicatore (ce n'abbiamo per tutto; ma alle volte ci vuol quell'uomo fatto apposta); il padre provinciale di là avrà scritto al padre provinciale di qui, se aveva un soggetto così e così; e il padre provinciale avrà detto: qui ci vuole il padre Cristoforo. Dev'esser proprio così, vedete.
– Oh poveri noi! Quand'è partito?
– Jerlaltro.
– Ecco! s'io davo retta alla mia ispirazione di venir via qualche giorno prima! E non si sa quando possa tornare? così a un di presso?
– Eh la mia donna! lo sa il padre provinciale; se lo sa anche lui. Quando un nostro padre predicatore ha preso il volo, non si può prevedere su che ramo potrà andarsi a posare. Li cercan di qua, li cercan di là: e abbiamo conventi in tutte le quattro parti del mondo. Supponete che, a Rimini, il padre Cristoforo faccia un gran fracasso col suo quaresimale: perchè non predica sempre a braccio, come faceva qui, per i pescatori e i contadini: per i pulpiti delle città, ha le sue belle prediche scritte; e fior di roba. Si sparge la voce, da quelle parti, di questo gran predicatore; e lo possono cercare da.... da che so io? E allora, bisogna mandarlo; perchè noi viviamo della carità di tutto il mondo, ed è giusto che serviamo tutto il mondo.
– Oh Signore! Signore! – esclamò di nuovo Agnese, quasi piangendo: – come devo fare, senza quell'uomo? Era quello che ci faceva da padre! Per noi è una rovina.
– Sentite, buona donna; il padre Cristoforo era veramente un uomo; ma ce n'abbiamo degli altri, sapete? pieni di carità e di talento, e che sanno trattare ugualmente co' signori e co' poveri. Volete il padre Atanasio? volete il padre Girolamo? volete il padre Zaccaria? È un uomo di vaglia, vedete, il padre Zaccaria. E non istate a badare, come fanno certi ignoranti, che sia così mingherlino, con una vocina fessa, e una barbetta misera misera: non dico per predicare, perchè ognuno ha i suoi doni; ma per dar pareri, è un uomo, sapete?
– Oh per carità! – esclamò Agnese, con quel misto di gratitudine e d'impazienza, che si prova a un'esibizione in cui si trovi più la buona volontà altrui, che la propria convenienza: – cosa m'importa a me che uomo sia o non sia un altro, quando quel pover'uomo che non c'è più, era quello che sapeva le nostre cose, e aveva preparato tutto per aiutarci?
– Allora, bisogna aver pazienza.
– Questo lo so, – rispose Agnese: – scusate dell'incomodo.
– Di che cosa, la mia donna? mi dispiace per voi. E se vi risolvete di cercar qualcheduno de' nostri padri, il convento è qui che non si move. Ehi, mi lascerò poi veder presto, per la cerca dell'olio.
– State bene, – disse Agnese; e s'incamminò verso il suo paesetto, desolata, confusa, sconcertata, come il povero cieco che avesse perduto il suo bastone.
Un po' meglio informati che fra Galdino, noi possiamo dire come andò veramente la cosa. Attilio, appena arrivato a Milano, andò, come aveva promesso a don Rodrigo, a far visita al loro comune zio del Consiglio segreto. (Era una consulta, composta allora di tredici personaggi di toga e di spada, da cui il governatore prendeva parere, e che, morendo uno di questi, o venendo mutato, assumeva temporaneamente il governo). Il conte zio, togato, e uno degli anziani del consiglio, vi godeva un certo credito; ma nel farlo valere, e nel farlo rendere con gli altri, non c'era il suo compagno. Un parlare ambiguo, un tacere significativo, un restare a mezzo, uno stringer d'occhi che esprimeva: non posso parlare; un lusingare senza promettere, un minacciare in cerimonia; tutto era diretto a quel fine; e tutto, o più o meno, tornava in pro. A segno che fino a un: io non posso niente in questo affare: detto talvolta per la pura verità, ma detto in modo che non gli era creduto, serviva ad accrescere il concetto, e quindi la realtà del suo potere: come quelle scatole che si vedono ancora in qualche bottega di speziale, con su certe parole arabe, e dentro non c'è nulla; ma servono a mantenere il credito alla bottega. Quello del conte zio, che, da gran tempo, era sempre andato crescendo a lentissimi gradi, ultimamente aveva fatto in una volta un passo, come si dice, di gigante, per un'occasione straordinaria, un viaggio a Madrid, con una missione alla corte; dove, che accoglienza gli fosse fatta, bisognava sentirlo raccontar da lui. Per non dir altro, il conte duca l'aveva trattato con una degnazione particolare, e ammesso alla sua confidenza, a segno d'avergli una volta domandato, in presenza, si può dire, di mezza la corte come gli piacesse Madrid, e d'avergli un'altra volta detto a quattr'occhi, nel vano d'una finestra, che il duomo di Milano era il tempio più grande che fosse negli stati del re.
Fatti i suoi complimenti al conte zio, e presentatigli quelli del cugino, Attilio, con un suo contegno serio, che sapeva prendere a tempo, disse: – credo di fare il mio dovere, senza mancare alla confidenza di Rodrigo, avvertendo il signore zio d'un affare che, se lei non ci mette una mano, può diventar serio, e portar delle conseguenze....
– Qualcheduna delle sue, m'immagino.
– Per giustizia, devo dire che il torto non è dalla parte di mio cugino. Ma è riscaldato; e, come dico, non c'è che il signore zio, che possa....
– Vediamo, vediamo.
– C'è da quelle parti un frate cappuccino che l'ha con Rodrigo e la cosa è arrivata a un punto che....
– Quante volte v'ho detto, all'uno e all'altro, che i frati bisogna lasciarli cuocere nel loro brodo? Basta il da fare che dànno a chi deve.... a chi tocca.... – E qui soffiò. – Ma voi altri che potete scansarli....
– Signore zio, in questo, è mio dovere di dirle che Rodrigo l'avrebbe scansato, se avesse potuto. È il frate che l'ha con lui, che l'ha preso a provocarlo in tutte la maniere....
– Che diavolo ha codesto frate con mio nipote?
– Prima di tutto, è una testa inquieta, conosciuto per tale, e che fa professione di prendersela coi cavalieri. Costui protegge, dirige, che so io? una contadinotta di là; e ha per questa creatura una carità, una carità.... non dico pelosa, ma una carità molto gelosa, sospettosa, permalosa.
– Intendo, – disse il conte zio; e sur un certo fondo di goffaggine, dipintogli in viso dalla natura, velato poi e ricoperto, a più mani, di politica, balenò un raggio di malizia, che vi faceva un bellissimo vedere.
– Ora, da qualche tempo, – continuò Attilio, – s'è cacciato in testa questo frate, che Rodrigo avesse non so che disegni sopra questa....
– S'è cacciato in testa, s'è cacciato in testa: lo conosco anch'io il signor don Rodrigo; e ci vuol altro avvocato che vossignoria, per giustificarlo in queste materie.
– Signore zio, che Rodrigo possa aver fatto qualche scherzo a quella creatura, incontrandola per la strada, non sarei lontano dal crederlo: è giovine, e finalmente non è cappuccino; ma queste son bazzecole da non trattenerne il signore zio; il serio è che il frate s'è messo a parlar di Rodrigo come si farebbe d'un mascalzone, cerca d'aizzargli contro tutto il paese....
– E gli altri frati?
– Non se ne impicciano, perchè lo conoscono per una testa calda, e hanno tutto il rispetto per Rodrigo; ma, dall'altra parte, questo frate ha un gran credito presso i villani, perchè fa poi anche il santo, e....
– M'immagino che non sappia che Rodrigo è mio nipote.
– Se lo sa! Anzi questo è quel che gli mette più il diavolo addosso.
– Come? Come?
– Perchè, e lo va dicendo lui, ci trova più gusto a farla vedere a Rodrigo, appunto perchè questo ha un protettor naturale, di tanta autorità come vossignoria: e che lui se la ride de' grandi e de' politici, e che il cordone di san Francesco tien legate anche le spade, e che....
– Oh frate temerario! Come si chiama costui?
– Fra Cristoforo da *** – disse Attilio; e il conte zio, preso da una cassetta del suo tavolino, un libriccino di memorie, vi scrisse, soffiando, soffiando, quel povero nome. Intanto Attilio seguitava: – è sempre stato di quell'umore, costui: si sa la sua vita. Era un plebeo che, trovandosi aver quattro soldi, voleva competere coi cavalieri del suo paese; e, per rabbia di non poterla vincer con tutti, ne ammazzò uno; onde, per iscansar la forca, si fece frate.
– Ma bravo! ma bene! La vedremo, la vedremo, – diceva il conte zio, seguitando a soffiare.
– Ora poi, – continuava Attilio, – è più arrabbiato che mai, perchè gli è andato a monte un disegno che gli premeva molto molto: e da questo il signore zio capirà che uomo sia. Voleva costui maritare quella sua creatura: fosse per levarla dai pericoli del mondo, lei m'intende, o per che altro si fosse, la voleva maritare assolutamente; e aveva trovato il.... l'uomo: un'altra sua creatura, un soggetto, che, forse e senza forse, anche il signore zio lo conoscerà di nome; perchè tengo per certo che il Consiglio segreto avrà dovuto occuparsi di quel degno soggetto.
– Chi è costui?
– Un filatore di seta, Lorenzo Tramaglino, quello che....
– Lorenzo Tramaglino! – esclamò il conte zio. – Ma bene! ma bravo, padre! Sicuro.... infatti..., aveva una lettera per un.... Peccato che.... Ma non importa; va bene. E perchè il signor don Rodrigo non mi dice nulla di tutto questo? perchè lascia andar le cose tant'avanti, e non si rivolge a chi lo può e vuole dirigere e sostenere?
– Dirò il vero anche in questo, – proseguiva Attilio. – Da una parte, sapendo quante brighe, quante cose ha per la testa il signore zio.... – (questo, soffiando, vi mise la mano, come per significare la gran fatica ch'era a farcele star tutte) – s'è fatto scrupolo di darle una briga di più. E poi, dirò tutto: da quello che ho potuto capire, è così irritato, così fuor de' gangheri, così stucco delle villanie di quel frate, che ha più voglia di farsi giustizia da sè, in qualche maniera sommaria, che d'ottenerla in una maniera regolare, dalla prudenza e dal braccio del signore zio. Io ho cercato di smorzare; ma vedendo che la cosa andava per le brutte, ho creduto che fosse mio dovere d'avvertir di tutto il signore zio, che alla fine è il capo e la colonna della casa....
– Avresti fatto meglio a parlare un poco prima.
– È vero; ma io andavo sperando che la cosa svanirebbe da sè, o che il frate tornerebbe finalmente in cervello, o che se n'anderebbe da quel convento, come accade di questi frati, che ora sono qua, ora sono là; e allora tutto sarebbe finito. Ma....
– Ora toccherà a me a raccomodarla.
– Così ho pensato anch'io. Ho detto tra me: il signore zio, con la sua avvedutezza, con la sua autorità, saprà lui prevenire uno scandolo, e insieme salvar l'onore di Rodrigo, che è poi anche il suo. Questo frate, dicevo io, l'ha sempre col cordone di san Francesco; ma per adoprarlo a proposito, il cordone di san Francesco, non è necessario d'averlo intorno alla pancia. Il signore zio ha cento mezzi ch'io non conosco: so che il padre provinciale ha, com'è giusto, una gran deferenza per lui; e se il signore zio crede che in questo caso il miglior ripiego sia di far cambiar aria al frate, lui con due parole....
– Lasci il pensiero a chi tocca, vossignoria, – disse un po' ruvidamente il conte zio.
– Ah è vero! – esclamò Attilio, con una tentennatina di testa, e con un sogghigno di compassione per sè stesso. – Son io l'uomo da dar pareri al signore zio! Ma è la passione che ho della riputazione del casato che mi fa parlare. E ho anche paura d'aver fatto un altro male, – soggiunse con un'aria pensierosa: – ho paura d'aver fatto torto a Rodrigo nel concetto del signore zio. Non mi darei pace, se fossi cagione di farle pensare che Rodrigo non abbia tutta quella fede in lei, tutta quella sommissione che deve avere. Creda, signore zio, che in questo caso è proprio....
– Via, via; che torto, che torto tra voi altri due? che sarete sempre amici, finchè l'uno non metta giudizio. Scapestrati, scapestrati, che sempre ne fate una; e a me tocca di rattopparle: che.... mi fareste dire uno sproposito, mi date più da pensare voi altri due, che, – e qui immaginatevi che soffio mise, – tutti questi benedetti affari di stato.
Attilio fece ancora qualche scusa, qualche promessa, qualche complimento; poi si licenziò, e se n'andò, accompagnato da un – e abbiamo giudizio, – ch'era la formola di commiato del conte zio per i suoi nipoti.

CAPITOLO XIX
Chi, vedendo in un campo mal coltivato, un'erbaccia, per esempio un bel lapazio, volesse proprio sapere se sia venuto da un seme maturato nel campo stesso, o portatovi dal vento, o lasciatovi cader da un uccello, per quanto ci pensasse, non ne verrebbe mai a una conclusione. Così anche noi non sapremmo dire se dal fondo naturale del suo cervello, o dall'insinuazione d'Attilio, venisse al conte zio la risoluzione di servirsi del padre provinciale per troncare nella miglior maniera quel nodo imbrogliato. Certo è che Attilio non aveva detta a caso quella parola; e quantunque dovesse aspettarsi che, a un suggerimento così scoperto, la boria ombrosa del conte zio avrebbe ricalcitrato, a ogni modo volle fargli balenar dinanzi l'idea di quel ripiego, e metterlo sulla strada, dove desiderava che andasse. Dall'altra parte, il ripiego era talmente adattato all'umore del conte zio, talmente indicato dalle circostanze, che, senza suggerimento di chi si sia, si può scommettere che l'avrebbe trovato da sè. Si trattava che, in una guerra pur troppo aperta, uno del suo nome, un suo nipote, non rimanesse al di sotto: punto essenzialissimo alla riputazione del potere che gli stava tanto a cuore. La soddisfazione che il nipote poteva prendersi da sè, sarebbe stata un rimedio peggior del male, una sementa di guai; e bisognava impedirla, in qualunque maniera, e senza perder tempo. Comandargli che partisse in quel momento dalla sua villa; già non avrebbe ubbidito; e quand'anche avesse, era un cedere il campo, una ritirata della casa dinanzi a un convento. Ordini, forza legale, spauracchi di tal genere, non valevano contro un avversario di quella condizione: il clero regolare e secolare era affatto immune da ogni giurisdizione laicale; non solo le persone, ma i luoghi ancora abitati da esso: come deve sapere anche chi non avesse letta altra storia che la presente; che starebbe fresco. Tutto quel che si poteva contro un tale avversario era cercar d'allontanarlo, e il mezzo a ciò era il padre provinciale, in arbitrio del quale era l'andare e lo stare di quello.
Ora, tra il padre provinciale e il conte zio passava un'antica conoscenza: s'eran veduti di rado, ma sempre con gran dimostrazioni d'amicizia, e con esibizioni sperticate di servizi. E alle volte, è meglio aver che fare con uno che sia sopra a molti individui, che con un solo di questi, il quale non vede che la sua causa, non sente che la sua passione, non cura che il suo punto; mentre l'altro vede in un tratto cento relazioni, cento conseguenze, cento interessi, cento cose da scansare, cento cose da salvare; e si può quindi prendere da cento parti.
Tutto ben ponderato, il conte zio invitò un giorno a pranzo il padre provinciale, e gli fece trovare una corona di commensali assortiti con un intendimento sopraffino. Qualche parente de' più titolati, di quelli il cui solo casato era un gran titolo; e che, col solo contegno, con una certa sicurezza nativa, con una sprezzatura signorile, parlando di cose grandi con termini famigliari, riuscivano, anche senza farlo apposta, a imprimere e rinfrescare, ogni momento, l'idea della superiorità e della potenza; e alcuni clienti legati alla casa per una dipendenza ereditaria, e al personaggio per una servitù di tutta la vita; i quali, cominciando dalla minestra a dir di sì, con la bocca, con gli occhi, con gli orecchi, con tutta la testa, con tutto il corpo, con tutta l'anima, alle frutte v'avevan ridotto un uomo a non ricordarsi più come si facesse a dir di no.
A tavola, il conte padrone fece cader ben presto il discorso sul tema di Madrid. A Roma si va per più strade; a Madrid egli andava per tutte. Parlò della corte, del conte duca, de' ministri, della famiglia del governatore; delle cacce del toro, che lui poteva descriver benissimo, perchè le aveva godute da un posto distinto; dell'Escuriale di cui poteva render conto a un puntino, perchè un creato del conte duca l'aveva condotto per tutti i buchi. Per qualche tempo, tutta la compagnia stette, come un uditorio, attenta a lui solo, poi si divise in colloqui particolari; e lui allora continuò a raccontare altre di quelle belle cose, come in confidenza, al padre provinciale che gli era accanto, e che lo lasciò dire, dire e dire. Ma a un certo punto, diede una giratina al discorso, lo staccò da Madrid, e di corte in corte, di dignità in dignità, lo tirò sul cardinal Barberini, ch'era cappuccino, e fratello del papa allora sedente, Urbano VIII: niente meno. Il conte zio dovette anche lui lasciar parlare un poco, e stare a sentire, e ricordarsi che finalmente, in questo mondo, non c'era soltanto i personaggi che facevan per lui. Poco dopo alzati da tavola, pregò il padre provinciale di passar con lui in un'altra stanza.
Due potestà, due canizie, due esperienze consumate si trovavano a fronte. Il magnifico signore fece sedere il padre molto reverendo, sedette anche lui, e cominciò: – stante l'amicizia che passa tra di noi, ho creduto di far parola a vostra paternità d'un affare di comune interesse, da concluder tra di noi, senz'andar per altre strade, che potrebbero.... E perciò, alla buona, col cuore in mano, le dirò di che si tratta; e in due parole son certo che anderemo d'accordo. Mi dica: nel loro convento di Pescarenico c'è un padre Cristoforo da ***?
Il provinciale fece cenno di sì.
– Mi dica un poco vostra paternità, schiettamente, da buon amico.... questo soggetto.... questo padre.... Di persona io non lo conosco; e sì che de' padri cappuccini ne conosco parecchi: uomini d'oro, zelanti, prudenti, umili: sono stato amico dell'ordine fin da ragazzo.... Ma in tutte le famiglie un po' numerose.... c'è sempre qualche individuo, qualche testa.... E questo padre Cristoforo, so da certi ragguagli che è un uomo.... un po' amico de' contrasti.... che non ha tutta quella prudenza, tutti que' riguardi.... Scommetterei che ha dovuto dar più d'una volta da pensare a vostra paternità.
"Ho inteso: è un impegno, – pensava intanto il provinciale: – colpa mia; lo sapevo che quel benedetto Cristoforo era un soggetto da farlo girare di pulpito in pulpito, e non lasciarlo fermare sei mesi in un luogo, specialmente in conventi di campagna".
– Oh! – disse poi: – mi dispiace davvero di sentire che vostra magnificenza abbia in un tal concetto il padre Cristoforo; mentre, per quanto ne so io, è un religioso.... esemplare in convento, e tenuto in molta stima anche di fuori.
– Intendo benissimo; vostra paternità deve.... Però, però, da amico sincero, voglio avvertirla d'una cosa che le sarà utile di sapere; e se anche ne fosse già informata, posso, senza mancare ai miei doveri, metterle sott'occhio certe conseguenze.... possibili: non dico di più. Questo padre Cristoforo, sappiamo che proteggeva un uomo di quelle parti, un uomo.... vostra paternità n'avrà sentito parlare; quello che, con tanto scandolo, scappò dalle mani della giustizia, dopo aver fatto, in quella terribile giornata di san Martino, cose.... cose.... Lorenzo Tramaglino!
"Ahi!" pensò il provinciale; e disse: – questa circostanza mi riesce nuova; ma vostra magnificenza sa bene che una parte del nostro ufizio è appunto d'andare in cerca de' traviati, per ridurli....
– Va bene; ma la protezione de' traviati d'una certa specie....! Son cose spinose, affari delicati.... – E qui, in vece di gonfiar le gote e di soffiare, strinse le labbra, e tirò dentro tant'aria quanta ne soleva mandar fuori, soffiando. E riprese: – ho creduto bene di darle un cenno su questa circostanza, perche se mai sua eccellenza.... Potrebbe esser fatto qualche passo a Roma.... non so niente.... e da Roma venirle....
– Son ben tenuto a vostra magnificenza di codesto avviso; però son certo che, se si prenderanno informazioni su questo proposito, si troverà che il padre Cristoforo non avrà avuto che fare con l'uomo che lei dice, se non a fine di mettergli il cervello a partito. Il padre Cristoforo, lo conosco.
– Già lei sa meglio di me che soggetto fosse al secolo, le cosette che ha fatte in gioventù.
– È la gloria dell'abito questa, signor conte, che un uomo, il quale al secolo ha potuto far dir di sè, con questo indosso, diventi un altro. E da che il padre Cristoforo porta quest'abito....
– Vorrei crederlo: lo dico di cuore: vorrei crederlo; ma alle volte, come dice il proverbio.... l'abito non fa il monaco.
Il proverbio non veniva in taglio esattamente; ma il conte l'aveva sostituito in fretta a un altro che gli era venuto sulla punta della lingua: il lupo cambia il pelo, ma non il vizio.
– Ho de' riscontri, – continuava, – ho de' contrassegni....
– Se lei sa positivamente, – disse il provinciale, – che questo religioso abbia commesso qualche errore (tutti si può mancare), avrò per un vero favore l'esserne informato. Son superiore: indegnamente; ma lo sono appunto per correggere, per rimediare.
– Le dirò: insieme con questa circostanza dispiacevole della protezione aperta di questo padre per chi le ho detto, c'è un'altra cosa disgustosa, e che potrebbe.... Ma, tra di noi, accomoderemo tutto in una volta. C'è, dico, che lo stesso padre Cristoforo ha preso a cozzare con mio nipote, don Rodrigo ***.
– Oh! questo mi dispiace, mi dispiace, mi dispiace davvero.
– Mio nipote è giovine, vivo, si sente quello che è, non è avvezzo a esser provocato....
– Sarà mio dovere di prender buone informazioni d'un fatto simile. Come ho già detto a vostra magnificenza, e parlo con un signore che non ha meno giustizia che pratica di mondo, tutti siamo di carne, soggetti a sbagliare.... tanto da una parte, quanto dall'altra: e se il padre Cristoforo avrà mancato....
– Veda vostra paternità; son cose, come io le dicevo, da finirsi tra di noi, da seppellirsi qui, cose che a rimestarle troppo.... si fa peggio. Lei sa cosa segue: quest'urti, queste picche, principiano talvolta da una bagattella, e vanno avanti, vanno avanti.... A voler trovarne il fondo, o non se ne viene a capo, o vengon fuori cent'altri imbrogli. Sopire, troncare, padre molto reverendo: troncare, sopire. Mio nipote è giovine; il religioso, da quel che sento, ha ancora tutto lo spirito, le.... inclinazioni d'un giovine: e tocca a noi, che abbiamo i nostri anni.... pur troppo eh, padre molto reverendo?....
Chi fosse stato lì a vedere, in quel punto, fu come quando, nel mezzo d'un'opera seria, s'alza, per isbaglio, uno scenario, prima del tempo, e si vede un cantante che, non pensando, in quel momento, che ci sia un pubblico al mondo, discorre alla buona con un suo compagno. Il viso, l'atto, la voce del conte zio, nel dir quel pur troppo!, tutto fu naturale: lì non c'era politica: era proprio vero che gli dava noia d'avere i suoi anni. Non già che piangesse i passatempi, il brio, l'avvenenza della gioventù: frivolezze, sciocchezze, miserie! La cagion del suo dispiacere era ben più soda e importante: era che sperava un certo posto più alto, quando fosse vacato; e temeva di non arrivare a tempo. Ottenuto che l'avesse, si poteva esser certi che non si sarebbe più curato degli anni, non avrebbe desiderato altro, e sarebbe morto contento, come tutti quelli che desideran molto una cosa, assicurano di voler fare, quando siano arrivati a ottenerla.
Ma per lasciarlo parlar lui, – tocca a noi, – continuò, – a aver giudizio per i giovani, e a rassettar le loro malefatte. Per buona sorte, siamo ancora a tempo; la cosa non ha fatto chiasso; è ancora il caso d'un buon principiis obsta. Allontanare il fuoco dalla paglia. Alle volte un soggetto che, in un luogo, non fa bene, o che può esser causa di qualche inconveniente, riesce a maraviglia in un altro. Vostra paternità saprà ben trovare la nicchia conveniente a questo religioso. C'è giusto anche l'altra circostanza, che possa esser caduto in sospetto di chi.... potrebbe desiderare che fosse rimosso: e, collocandolo in qualche posto un po' lontanetto, facciamo un viaggio e due servizi; tutto s'accomoda da sè, o per dir meglio, non c'è nulla di guasto.
Questa conclusione, il padre provinciale se l'aspettava fino dal principio del discorso. "Eh già! – pensava tra sè: – vedo dove vuoi andar a parare: delle solite; quando un povero frate è preso a noia da voi altri, o da uno di voi altri, o vi dà ombra, subito, senza cercar se abbia torto o ragione, il superiore deve farlo sgomberare".
E quando il conte ebbe finito, e messo un lungo soffio, che equivaleva a un punto fermo, – intendo benissimo, – disse il provinciale, – quel che il signor conte vuol dire; ma prima di fare un passo....
– È un passo e non è un passo, padre molto reverendo: è una cosa naturale, una cosa ordinaria; e se non si prende questo ripiego, e subito, prevedo un monte di disordini, un'iliade di guai. Uno sproposito.... mio nipote non crederei.... ci son io, per questo.... Ma, al punto a cui la cosa è arrivata, se non la tronchiamo noi, senza perder tempo, con un colpo netto, non è possibile che si fermi, che resti segreta.... e allora non è più solamente mio nipote.... Si stuzzica un vespaio, padre molto reverendo. Lei vede; siamo una casa, abbiamo attinenze....
– Cospicue.
– Lei m'intende: tutta gente che ha sangue nelle vene, e che, a questo mondo.... è qualche cosa. C'entra il puntiglio; diviene un affare comune; e allora.... anche chi è amico della pace.... Sarebbe un vero crepacuore per me, di dovere.... di trovarmi.... io che ho sempre avuta tanta propensione per i padri cappuccini....! Loro padri, per far del bene, come fanno con tanta edificazione del pubblico, hanno bisogno di pace, di non aver contese, di stare in buona armonia con chi.... E poi, hanno de' parenti al secolo.... e questi affaracci di puntiglio, per poco che vadano in lungo, s'estendono, si ramificano, tiran dentro.... mezzo mondo. Io mi trovo in questa benedetta carica, che m'obbliga a sostenere un certo decoro.... Sua eccellenza.... i miei signori colleghi.... tutto diviene affar di corpo.... tanto più con quell'altra circostanza.... Lei sa come vanno queste cose.
– Veramente, – disse il padre provinciale, – il padre Cristoforo è predicatore; e avevo già qualche pensiero.... Mi si richiede appunto.... Ma in questo momento, in tali circostanze, potrebbe parere una punizione; e una punizione prima d'aver ben messo in chiaro....
– No punizione, no: un provvedimento prudenziale, un ripiego di comune convenienza, per impedire i sinistri che potrebbero.... mi sono spiegato.
– Tra il signor conte e me, la cosa rimane in questi termini; intendo. Ma, stando il fatto come fu riferito a vostra magnificenza, è impossibile, mi pare, che nel paese non sia traspirato qualcosa. Per tutto c'è degli aizzatori, de' mettimale, o almeno de' curiosi maligni che, se posson vedere alle prese signori e religiosi, ci hanno un gusto matto; e fiutano, interpretano, ciarlano.... Ognuno ha il suo decoro da conservare; e io poi, come superiore (indegno), ho un dovere espresso.... L'onor dell'abito.... non è cosa mia.... è un deposito del quale.... Il suo signor nipote, giacchè è così alterato, come dice vostra magnificenza, potrebbe prender la cosa come una soddisfazione data a lui, e.... non dico vantarsene, trionfarne, ma....
– Le pare, padre molto reverendo? Mio nipote è un cavaliere che nel mondo è considerato.... secondo il suo grado e il dovere: ma davanti a me è un ragazzo; e non farà nè più nè meno di quello che gli prescriverò io. Le dirò di più: mio nipote non ne saprà nulla. Che bisogno abbiamo noi di render conto? Son cose che facciamo tra di noi, da buoni amici; e tra di noi hanno da rimanere. Non si dia pensiero di ciò. Devo essere avvezzo a non parlare –. E soffiò. – In quanto ai cicaloni, – riprese, – che vuol che dicano? Un religioso che vada a predicare in un altro paese, è cosa così ordinaria! E poi, noi che vediamo.... noi che prevediamo.... noi che ci tocca.... non dobbiamo poi curarci delle ciarle.
– Però, affine di prevenirle, sarebbe bene che, in quest'occasione, il suo signor nipote facesse qualche dimostrazione, desse qualche segno palese d'amicizia, di riguardo.... non per noi, ma per l'abito....
– Sicuro, sicuro; quest'è giusto.... Però non c'è bisogno: so che i cappuccini son sempre accolti come si deve da mio nipote. Lo fa per inclinazione: è un genio in famiglia: e poi sa di far cosa grata a me. Del resto, in questo caso.... qualcosa di straordinario.... è troppo giusto. Lasci fare a me, padre molto reverendo; che comanderò a mio nipote.... Cioè bisognerà insinuargli con prudenza, affinchè non s'avveda di quel che è passato tra di noi. Perchè non vorrei alle volte che mettessimo un impiastro dove non c'è ferita. E per quel che abbiamo concluso, quanto più presto sarà, meglio. E se si trovasse qualche nicchia un po' lontana.... per levar proprio ogni occasione....
– Mi vien chiesto per l'appunto un predicatore da Rimini; e fors'anche, senz'altro motivo, avrei potuto metter gli occhi....
– Molto a proposito, molto a proposito. E quando....?
– Giacchè la cosa si deve fare, si farà presto.
– Presto, presto, padre molto reverendo: meglio oggi che domani. E, – continuava poi, alzandosi da sedere, – se posso qualche cosa, tanto io, come la mia famiglia, per i nostri buoni padri cappuccini....
– Conosciamo per prova la bontà della casa, – disse il padre provinciale, alzatosi anche lui, e avviandosi verso l'uscio, dietro al suo vincitore.
– Abbiamo spento una favilla, – disse questo, soffermandosi, – una favilla, padre molto reverendo, che poteva destare un grand'incendio. Tra buoni amici, con due parole s'accomodano di gran cose.
Arrivato all'uscio, lo spalancò, e volle assolutamente che il padre provinciale andasse avanti: entrarono nell'altra stanza, e si riunirono al resto della compagnia.
Un grande studio, una grand'arte, di gran parole, metteva quel signore nel maneggio d'un affare; ma produceva poi anche effetti corrispondenti. Infatti, col colloquio che abbiam riferito, riuscì a far andar fra Cristoforo a piedi da Pescarenico a Rimini, che è una bella passeggiata.
Una sera, arriva a Pescarenico un cappuccino di Milano, con un plico per il padre guardiano. C'è dentro l'obbedienza per fra Cristoforo, di portarsi a Rimini, dove predicherà la quaresima. La lettera al guardiano porta l'istruzione d'insinuare al detto frate che deponga ogni pensiero d'affari che potesse avere avviati nel paese da cui deve partire, e che non vi mantenga corrispondenze: il frate latore dev'essere il compagno di viaggio. Il guardiano non dice nulla la sera; la mattina, fa chiamar fra Cristoforo, gli fa vedere l'obbedienza, gli dice che vada a prender la sporta, il bastone, il sudario e la cintura, e con quel padre compagno che gli presenta, si metta poi subito in viaggio.
Se fu un colpo per il nostro frate, lo lascio pensare a voi. Renzo, Lucia, Agnese, gli vennero subito in mente; e esclamò, per dir così, dentro di sè: "oh Dio! cosa faranno que' meschini, quando io non sarò più qui!" Ma alzò gli occhi al cielo, e s'accusò d'aver mancato di fiducia, d'essersi creduto necessario a qualche cosa. Mise le mani in croce sul petto, in segno d'ubbidienza, e chinò la testa davanti al padre guardiano; il quale lo tirò poi in disparte, e gli diede quell'altro avviso, con parole di consiglio, e con significazione di precetto. Fra Cristoforo andò alla sua cella, prese la sporta, vi ripose il breviario, il suo quaresimale, e il pane del perdono, s'allacciò la tonaca con la sua cintura di pelle, si licenziò da' suoi confratelli che si trovavano in convento, andò da ultimo a prender la benedizione del guardiano, e col compagno, prese la strada che gli era stata prescritta.
Abbiamo detto che don Rodrigo, intestato più che mai di venire a fine della sua bella impresa, s'era risoluto di cercare il soccorso d'un terribile uomo. Di costui non possiam dare nè il nome, nè il cognome, nè un titolo, e nemmeno una congettura sopra nulla di tutto ciò: cosa tanto più strana, che del personaggio troviamo memoria in più d'un libro (libri stampati, dico) di quel tempo. Che il personaggio sia quel medesimo, l'identità de' fatti non lascia luogo a dubitarne; ma per tutto un grande studio a scansarne il nome, quasi avesse dovuto bruciar la penna, la mano dello scrittore. Francesco Rivola, nella vita del cardinal Federigo Borromeo, dovendo parlar di quell'uomo, lo chiama "un signore altrettanto potente per ricchezze, quanto nobile per nascita", e fermi lì. Giuseppe Ripamonti, che, nel quinto libro della quinta decade della sua Storia Patria, ne fa più distesa menzione, lo nomina uno, costui, colui, quest'uomo, quel personaggio. "Riferirò", dice, nel suo bel latino, da cui traduciamo come ci riesce, "il caso d'un tale che, essendo de' primi tra i grandi della città, aveva stabilita la sua dimora in una campagna, situata sul confine; e lì, assicurandosi a forza di delitti, teneva per niente i giudizi, i giudici, ogni magistratura, la sovranità; menava una vita affatto indipendente; ricettatore di forusciti, foruscito un tempo anche lui; poi tornato, come se niente fosse...." Da questo scrittore prenderemo qualche altro passo, che ci venga in taglio per confermare e per dilucidare il racconto del nostro anonimo; col quale tiriamo avanti.
Fare ciò ch'era vietato dalle leggi, o impedito da una forza qualunque; esser arbitro, padrone negli affari altrui, senz'altro interesse che il gusto di comandare; esser temuto da tutti, aver la mano da coloro ch'eran soliti averla dagli altri; tali erano state in ogni tempo le passioni principali di costui. Fino dall'adolescenza, allo spettacolo e al rumore di tante prepotenze, di tante gare, alla vista di tanti tiranni, provava un misto sentimento di sdegno e d'invidia impaziente. Giovine, e vivendo in città, non tralasciava occasione, anzi n'andava in cerca, d'aver che dire co' più famosi di quella professione, d'attraversarli, per provarsi con loro, e farli stare a dovere, o tirarli a cercare la sua amicizia. Superiore di ricchezze e di seguito alla più parte, e forse a tutti d'ardire e di costanza, ne ridusse molti a ritirarsi da ogni rivalità, molti ne conciò male, molti n'ebbe amici; non già amici del pari, ma, come soltanto potevan piacere a lui, amici subordinati, che si riconoscessero suoi inferiori, che gli stessero alla sinistra. Nel fatto però, veniva anche lui a essere il faccendiere, lo strumento di tutti coloro: essi non mancavano di richiedere ne' loro impegni l'opera d'un tanto ausiliario; per lui, tirarsene indietro sarebbe stato decadere dalla sua riputazione, mancare al suo assunto. Di maniera che, per conto suo, e per conto d'altri, tante ne fece che, non bastando nè il nome, nè il parentado, nè gli amici, nè la sua audacia a sostenerlo contro i 
bandi pubblici, e contro tante animosità potenti, dovette dar luogo, e uscir dallo stato. Credo che a questa circostanza si riferisca un tratto notabile raccontato dal Ripamonti. "Una volta che costui ebbe a sgomberare il paese, la segretezza che usò, il rispetto, la timidezza, furon tali: attraversò la città a cavallo, con un seguito di cani, a suon di tromba; e passando davanti al palazzo di corte, lasciò alla guardia un'imbasciata d'impertinenze per il governatore".
Nell'assenza, non ruppe le pratiche, nè tralasciò le corrispondenze con que' suoi tali amici, i quali rimasero uniti con lui, per tradurre letteralmente dal Ripamonti, "in lega occulta di consigli atroci, e di cose funeste". Pare anzi che allora contraesse con più alte persone, certe nuove terribili pratiche, delle quali lo storico summentovato parla con una brevità misteriosa. "Anche alcuni principi esteri, – dice, – si valsero più volte dell'opera sua, per qualche importante omicidio, e spesso gli ebbero a mandar da lontano rinforzi di gente che servisse sotto i suoi ordini".
Finalmente (non si sa dopo quanto tempo), o fosse levato il bando, per qualche potente intercessione, o l'audacia di quell'uomo gli tenesse luogo d'immunità, si risolvette di tornare a casa, e vi tornò difatti; non però in Milano, ma in un castello confinante col territorio bergamasco, che allora era, come ognun sa, stato veneto. "Quella casa – cito ancora il Ripamonti, – era come un'officina di mandati sanguinosi: servitori, la cui testa era messa a taglia, e che avevan per mestiere di troncar teste: nè cuoco, nè sguattero dispensati dall'omicidio: le mani de' ragazzi insanguinate". Oltre questa bella famiglia domestica, n'aveva, come afferma lo stesso storico, un'altra di soggetti simili, dispersi e posti come a quartiere in vari luoghi de' due stati sul lembo de' quali viveva, e pronti sempre a' suoi ordini.
Tutti i tiranni, per un bel tratto di paese all'intorno, avevan dovuto, chi in un'occasione e chi in un'altra, scegliere tra l'amicizia e l'inimicizia di quel tiranno straordinario. Ma ai primi che avevano voluto provar di resistergli, la gli era andata così male, che nessuno si sentiva più di mettersi a quella prova. E neppur col badare a' fatti suoi, con lo stare a sè, uno non poteva rimanere indipendente da lui. Capitava un suo messo a intimargli che abbandonasse la tale impresa, che cessasse di molestare il tal debitore, o cose simili: bisognava rispondere sì o no. Quando una parte, con un omaggio vassallesco, era andata a rimettere in lui un affare qualunque, l'altra parte si trovava a quella dura scelta, o di stare alla sua sentenza, o di dichiararsi suo nemico; il che equivaleva a esser, come si diceva altre volte, tisico in terzo grado. Molti, avendo il torto, ricorrevano a lui per aver ragione in effetto; molti anche, avendo ragione, per preoccupare un così gran patrocinio, e chiuderne l'adito all'avversario: gli uni e gli altri divenivano più specialmente suoi dipendenti. Accadde qualche volta che un debole oppresso, vessato da un prepotente, si rivolse a lui; e lui, prendendo le parti del debole, forzò il prepotente a finirla, a riparare il mal fatto, a chiedere scusa; o, se stava duro, gli mosse tal guerra, da costringerlo a sfrattar dai luoghi che aveva tiranneggiati, o gli fece anche pagare un più pronto e più terribile fio. E in quei casi, quel nome tanto temuto e abborrito era stato benedetto un momento: perchè, non dirò quella giustizia, ma quel rimedio, quel compenso qualunque, non si sarebbe potuto, in que' tempi, aspettarlo da nessun'altra forza nè privata, nè pubblica. Più spesso, anzi per l'ordinario, la sua era stata ed era ministra di voleri iniqui, di soddisfazioni atroci, di capricci superbi. Ma gli usi così diversi di quella forza producevan sempre l'effetto medesimo, d'imprimere negli animi una grand'idea di quanto egli potesse volere e eseguire in onta dell'equità e dell'iniquità, quelle due cose che metton tanti ostacoli alla volontà degli uomini, e li fanno così spesso tornare indietro. La fama de' tiranni ordinari rimaneva per lo più ristretta in quel piccolo tratto di paese dov'erano i più ricchi e i più forti: ogni distretto aveva i suoi; e si rassomigliavan tanto, che non c'era ragione che la gente s'occupasse di quelli che non aveva a ridosso. Ma la fama di questo nostro era già da gran tempo diffusa in ogni parte del milanese: per tutto, la sua vita era un soggetto di racconti popolari; e il suo nome significava qualcosa d'irresistibile, di strano, di favoloso. Il sospetto che per tutto s'aveva de' suoi collegati e de' suoi sicari, contribuiva anch'esso a tener viva per tutto la memoria di lui. Non eran più che sospetti; giacchè chi avrebbe confessata apertamente una tale dipendenza? ma ogni tiranno poteva essere un suo collegato, ogni malandrino, uno de' suoi; e l'incertezza stessa rendeva più vasta l'opinione, e più cupo il terrore della cosa. E ogni volta che in qualche parte si vedessero comparire figure di bravi sconosciute e più brutte dell'ordinario, a ogni fatto enorme di cui non si sapesse alla prima indicare o indovinar l'autore, si proferiva, si mormorava il nome di colui che noi, grazie a quella benedetta, per non dir altro, circospezione de' nostri autori, saremo costretti a chiamare l'innominato.
Dal castellaccio di costui al palazzotto di don Rodrigo, non c'era più di sette miglia: e quest'ultimo, appena divenuto padrone e tiranno, aveva dovuto vedere che, a così poca distanza da un tal personaggio, non era possibile far quel mestiere senza venire alle prese, o andar d'accordo con lui. Gli s'era perciò offerto e gli era divenuto amico, al modo di tutti gli altri, s'intende; gli aveva reso più d'un servizio (il manoscritto non dice di più); e n'aveva riportate ogni volta promesse di contraccambio e d'aiuto, in qualunque occasione. Metteva però molta cura a nascondere una tale amicizia, o almeno a non lasciare scorgere quanto stretta, e di che natura fosse. Don Rodrigo voleva bensì fare il tiranno, ma non il tiranno salvatico: la professione era per lui un mezzo, non uno scopo: voleva dimorar liberamente in città, godere i comodi, gli spassi, gli onori della vita civile; e perciò bisognava che usasse certi riguardi, tenesse di conto parenti, coltivasse l'amicizia di persone alte, avesse una mano sulle bilance della giustizia, per farle a un bisogno traboccare dalla sua parte, o per farle sparire, o per darle anche, in qualche occasione, sulla testa di qualcheduno che in quel modo si potesse servir più facilmente che con l'armi della violenza privata. Ora, l'intrinsichezza, diciam meglio, una lega con un uomo di quella sorte, con un aperto nemico della forza pubblica, non gli avrebbe certamente fatto buon gioco a ciò, specialmente presso il conte zio. Però quel tanto d'una tale amicizia che non era possibile di nascondere, poteva passare per una relazione indispensabile con un uomo la cui inimicizia era troppo pericolosa; e così ricevere scusa dalla necessità: giacchè chi ha l'assunto di provvedere, e non n'ha la volontà, o non ne trova il verso, alla lunga acconsente che altri provveda da sè, fino a un certo segno, a' casi suoi; e se non acconsente espressamente, chiude un occhio.
Una mattina, don Rodrigo uscì a cavallo, in treno da caccia, con una piccola scorta di bravi a piedi; il Griso alla staffa, e quattro altri in coda; e s'avviò al castello dell'innominato.

CAPITOLO XX
Il castello dell'innominato era a cavaliere a una valle angusta e uggiosa, sulla cima d'un poggio che sporge in fuori da un'aspra giogaia di monti, ed è, non si saprebbe dir bene, se congiunto ad essa o separatone, da un mucchio di massi e di dirupi, e da un andirivieni di tane e di precipizi, che si prolungano anche dalle due parti. Quella che guarda la valle è la sola praticabile; un pendìo piuttosto erto, ma uguale e continuato; a prati in alto; nelle falde a campi, sparsi qua e là di casucce. Il fondo è un letto di ciottoloni, dove scorre un rigagnolo o torrentaccio, secondo la stagione: allora serviva di confine ai due stati. I gioghi opposti, che formano, per dir così, l'altra parete della valle, hanno anch'essi un po' di falda coltivata; il resto è schegge e macigni, erte ripide, senza strada e nude, meno qualche cespuglio ne' fessi e sui ciglioni.
Dall'alto del castellaccio, come l'aquila dal suo nido insanguinato, il selvaggio signore dominava all'intorno tutto lo spazio dove piede d'uomo potesse posarsi, e non vedeva mai nessuno al di sopra di sè, nè più in alto. Dando un'occhiata in giro, scorreva tutto quel recinto, i pendìi, il fondo, le strade praticate là dentro. Quella che, a gomiti e a giravolte, saliva al terribile domicilio, si spiegava davanti a chi guardasse di lassù, come un nastro serpeggiante: dalle finestre, dalle feritoie, poteva il signore contare a suo bell'agio i passi di chi veniva, e spianargli l'arme contro, cento volte. E anche d'una grossa compagnia, avrebbe potuto, con quella guarnigione di bravi che teneva lassù, stenderne sul sentiero, o farne ruzzolare al fondo parecchi, prima che uno arrivasse a toccar la cima. Del resto, non che lassù, ma neppure nella valle, e neppur di passaggio, non ardiva metter piede nessuno che non fosse ben visto dal padrone del castello. Il birro poi che vi si fosse lasciato vedere, sarebbe stato trattato come una spia nemica che venga colta in un accampamento. Si raccontavano le storie tragiche degli ultimi che avevano voluto tentar l'impresa; ma eran già storie antiche; e nessuno de' giovani si rammentava d'aver veduto nella valle uno di quella razza, nè vivo, nè morto.
Tale è la descrizione che l'anonimo fa del luogo: del nome, nulla; anzi, per non metterci sulla strada di scoprirlo, non dice niente del viaggio di don Rodrigo, e lo porta addirittura nel mezzo della valle, appiè del poggio, all'imboccatura dell'erto e tortuoso sentiero. Lì c'era una taverna, che si sarebbe anche potuta chiamare un corpo di guardia. Sur una vecchia insegna che pendeva sopra l'uscio, era dipinto da tutt'e due le parti un sole raggiante; ma la voce pubblica, che talvolta ripete i nomi come le vengono insegnati, talvolta li rifà a modo suo, non chiamava quella taverna che col nome della Malanotte.
Al rumore d'una cavalcatura che s'avvicinava, comparve sulla soglia un ragazzaccio, armato come un saracino; e data un'occhiata, entrò ad informare tre sgherri, che stavan giocando, con certe carte sudice e piegate in forma di tegoli. Colui che pareva il capo s'alzò, s'affacciò all'uscio, e, riconosciuto un amico del suo padrone, lo salutò rispettosamente. Don Rodrigo, resogli con molto garbo il saluto, domandò se il signore si trovasse al castello; e rispostogli da quel caporalaccio, che credeva di sì, smontò da cavallo, e buttò la briglia al Tiradritto, uno del suo seguito. Si levò lo schioppo, e lo consegnò al Montanarolo, come per isgravarsi d'un peso inutile, e salir più lesto; ma, in realtà, perchè sapeva bene, che su quell'erta non era permesso d'andar con lo schioppo. Si cavò poi di tasca alcune berlinghe, e le diede al Tanabuso, dicendogli: – voi altri state ad aspettarmi; e intanto starete un po' allegri con questa brava gente –. Cavò finalmente alcuni scudi d'oro, e li mise in mano al caporalaccio, assegnandone metà a lui, e metà da dividersi tra i suoi uomini. Finalmente, col Griso, che aveva anche lui posato lo schioppo, cominciò a piedi la salita. Intanto i tre bravi sopraddetti, e lo Squinternotto ch'era il quarto (oh! vedete che bei nomi, da serbarceli con tanta cura), rimasero coi tre dell'innominato, e con quel ragazzo allevato alle forche, a giocare, a trincare, e a raccontarsi a vicenda le loro prodezze.
Un altro bravaccio dell'innominato, che saliva, raggiunse poco dopo don Rodrigo; lo guardò, lo riconobbe, e s'accompagnò con lui; e gli risparmiò così la noia di dire il suo nome, e di rendere altro conto di sè a quant'altri avrebbe incontrati, che non lo conoscessero. Arrivato al castello, e introdotto (lasciando però il Griso alla porta), fu fatto passare per un andirivieni di corridoi bui, e per varie sale tappezzate di moschetti, di sciabole e di partigiane, e in ognuna delle quali c'era di guardia qualche bravo; e, dopo avere alquanto aspettato, fu ammesso in quella dove si trovava l'innominato.
Questo gli andò incontro, rendendogli il saluto, e insieme guardandogli le mani e il viso, come faceva per abitudine, e ormai quasi involontariamente, a chiunque venisse da lui, per quanto fosse de' più vecchi e provati amici. Era grande, bruno, calvo; bianchi i pochi capelli che gli rimanevano; rugosa la faccia: a prima vista, gli si sarebbe dato più de' sessant'anni che aveva; ma il contegno, le mosse, la durezza risentita de' lineamenti, il lampeggiar sinistro, ma vivo degli occhi, indicavano una forza di corpo e d'animo, che sarebbe stata straordinaria in un giovine.
Don Rodrigo disse che veniva per consiglio e per aiuto; che, trovandosi in un impegno difficile, dal quale il suo onore non gli permetteva di ritirarsi, s'era ricordato delle promesse di quell'uomo che non prometteva mai troppo, nè invano; e si fece ad esporre il suo scellerato imbroglio. L'innominato che ne sapeva già qualcosa, ma in confuso, stette a sentire con attenzione, e come curioso di simili storie, e per essere in questa mischiato un nome a lui noto e odiosissimo, quello di fra Cristoforo, nemico aperto de' tiranni, e in parole e, dove poteva, in opere. Don Rodrigo, sapendo con chi parlava, si mise poi a esagerare le difficoltà dell'impresa; la distanza del luogo, un monastero, la signora!.... A questo, l'innominato, come se un demonio nascosto nel suo cuore gliel avesse comandato, interruppe subitamente, dicendo che prendeva l'impresa sopra di sè. Prese l'appunto del nome della nostra povera Lucia, e licenziò don Rodrigo, dicendo: – tra poco avrete da me l'avviso di quel che dovrete fare.
Se il lettore si ricorda di quello sciagurato Egidio che abitava accanto al monastero dove la povera Lucia stava ricoverata, sappia ora che costui era uno de' più stretti ed intimi colleghi di scelleratezze che avesse l'innominato: perciò questo aveva lasciata correre così prontamente e risolutamente la sua parola. Ma appena rimase solo, si trovò, non dirò pentito, ma indispettito d'averla data. Già da qualche tempo cominciava a provare, se non un rimorso, una cert'uggia delle sue scelleratezze. Quelle tante ch'erano ammontate, se non sulla sua coscienza, almeno nella sua memoria, si risvegliavano ogni volta che ne commettesse una di nuovo, e si presentavano all'animo brutte e troppe: era come il crescere e crescere d'un peso già incomodo. Una certa ripugnanza provata ne' primi delitti, e vinta poi, e scomparsa quasi affatto, tornava ora a farsi sentire. Ma in que' primi tempi, l'immagine d'un avvenire lungo, indeterminato, il sentimento d'una vitalità vigorosa, riempivano l'animo d'una fiducia spensierata: ora all'opposto, i pensieri dell'avvenire eran quelli che rendevano più noioso il passato. "Invecchiare! morire! e poi?" E, cosa notabile! l'immagine della morte, che, in un pericolo vicino, a fronte d'un nemico, soleva raddoppiar gli spiriti di quell'uomo, e infondergli un'ira piena di coraggio, quella stessa immagine, apparendogli nel silenzio della notte, nella sicurezza del suo castello, gli metteva addosso una costernazione repentina. Non era la morte minacciata da un avversario mortale anche lui; non si poteva rispingerla con armi migliori, e con un braccio più pronto; veniva sola, nasceva di dentro; era forse ancor lontana, ma faceva un passo ogni momento; e, intanto che la mente combatteva dolorosamente per allontanarne il pensiero, quella s'avvicinava. Ne' primi tempi, gli esempi così frequenti, lo spettacolo, per dir così, continuo della violenza, della vendetta, dell'omicidio, ispirandogli un'emulazione feroce, gli avevano anche servito come d'una specie d'autorità contro la coscienza: ora, gli rinasceva ogni tanto nell'animo l'idea confusa, ma terribile, d'un giudizio individuale, d'una ragione indipendente dall'esempio; ora, l'essere uscito dalla turba volgare de' malvagi, l'essere innanzi a tutti, gli dava talvolta il sentimento d'una solitudine tremenda. Quel Dio di cui aveva sentito parlare, ma che, da gran tempo, non si curava di negare nè di riconoscere, occupato soltanto a vivere come se non ci fosse, ora, in certi momenti d'abbattimento senza motivo, di terrore senza pericolo, gli pareva sentirlo gridar dentro di sè: Io sono però. Nel primo bollor delle passioni, la legge che aveva, se non altro, sentita annunziare in nome di Lui, non gli era parsa che odiosa: ora, quando gli tornava d'improvviso alla mente, la mente, suo malgrado, la concepiva come una cosa che ha il suo adempimento. Ma, non che aprirsi con nessuno su questa sua nuova inquietudine, la copriva anzi profondamente, e la mascherava con l'apparenze d'una più cupa ferocia; e con questo mezzo, cercava anche di nasconderla a se stesso, o di soffogarla. Invidiando (giacchè non poteva annientarli nè dimenticarli) que' tempi in cui era solito commettere l'iniquità senza rimorso, senz'altro pensiero che della riuscita, faceva ogni sforzo per farli tornare, per ritenere o per riafferrare quell'antica volontà, pronta, superba, imperturbata, per convincer se stesso ch'era ancor quello.
Così in quest'occasione, aveva subito impegnata la sua parola a don Rodrigo, per chiudersi l'adito a ogni esitazione. Ma appena partito costui, sentendo scemare quella fermezza che s'era comandata per promettere, sentendo a poco a poco venirsi innanzi nella mente pensieri che lo tentavano di mancare a quella parola, e l'avrebbero condotto a scomparire in faccia a un amico, a un complice secondario; per troncare a un tratto quel contrasto penoso, chiamò il Nibbio, uno de' più destri e arditi ministri delle sue enormità, e quello di cui era solito servirsi per la corrispondenza con Egidio. E, con aria risoluta, gli comandò che montasse subito a cavallo, andasse diritto a Monza, informasse Egidio dell'impegno contratto, e richiedesse il suo aiuto per adempirlo.
Il messo ribaldo tornò più presto che il suo padrone non se l'aspettasse, con la risposta d'Egidio: che l'impresa era facile e sicura; gli si mandasse subito una carrozza, con due o tre bravi ben travisati; e lui prendeva la cura di tutto il resto, e guiderebbe la cosa. A quest'annunzio, l'innominato, comunque stesse di dentro, diede ordine in fretta al Nibbio stesso, che disponesse tutto secondo aveva detto Egidio, e andasse con due altri che gli nominò, alla spedizione.
Se per rendere l'orribile servizio che gli era stato chiesto, Egidio avesse dovuto far conto de' soli suoi mezzi ordinari, non avrebbe certamente data così subito una promessa così decisa. Ma, in quell'asilo stesso dove pareva che tutto dovesse essere ostacolo, l'atroce giovine aveva un mezzo noto a lui solo; e ciò che per gli altri sarebbe stata la maggior difficoltà, era strumento per lui. Noi abbiamo riferito come la sciagurata signora desse una volta retta alle sue parole; e il lettore può avere inteso che quella volta non fu l'ultima, non fu che un primo passo in una strada d'abbominazione e di sangue. Quella stessa voce, che aveva acquistato forza e, direi quasi, autorità dal delitto, le impose ora il sagrifizio dell'innocente che aveva in custodia.
La proposta riuscì spaventosa a Gertrude. Perder Lucia per un caso impreveduto, senza colpa, le sarebbe parsa una sventura, una punizione amara: e le veniva comandato di privarsene con una scellerata perfidia, di cambiare in un nuovo rimorso un mezzo di espiazione. La sventurata tentò tutte le strade per esimersi dall'orribile comando; tutte, fuorchè la sola ch'era sicura, e che le stava pur sempre aperta davanti. Il delitto è un padrone rigido e inflessibile, contro cui non divien forte se non chi se ne ribella interamente. A questo Gertrude non voleva risolversi; e ubbidì.
Era il giorno stabilito; l'ora convenuta s'avvicinava; Gertrude, ritirata con Lucia nel suo parlatorio privato, le faceva più carezze dell'ordinario, e Lucia le riceveva e le contraccambiava con tenerezza crescente: come la pecora, tremolando senza timore sotto la mano del pastore che la palpa e la strascina mollemente, si volta a leccar quella mano; e non sa che, fuori della stalla, l'aspetta il macellaio, a cui il pastore l'ha venduta un momento prima.
– Ho bisogno d'un gran servizio; e voi sola potete farmelo. Ho tanta gente a' miei comandi; ma di cui mi fidi, nessuno. Per un affare di grand'importanza, che vi dirò poi, ho bisogno di parlar subito subito con quel padre guardiano de' cappuccini che v'ha condotta qui da me, la mia povera Lucia; ma è anche necessario che nessuno sappia che l'ho mandato a chiamare io. Non ho che voi per far segretamente quest'imbasciata.
Lucia fu atterrita d'una tale richiesta; e con quella sua suggezione, ma senza nascondere una gran maraviglia, addusse subito, per disimpegnarsene, le ragioni che la signora doveva intendere, che avrebbe dovute prevedere: senza la madre, senza nessuno, per una strada solitaria, in un paese sconosciuto.... Ma Gertrude, ammaestrata a una scola infernale, mostrò tanta maraviglia anche lei, e tanto dispiacere di trovare una tal ritrosia nella persona di cui credeva poter far più conto, figurò di trovar così vane quelle scuse! di giorno chiaro, quattro passi, una strada che Lucia aveva fatta pochi giorni prima, e che, quand'anche non l'avesse mai veduta, a insegnargliela, non la poteva sbagliare!.... Tanto disse, che la poverina, commossa e punta a un tempo, si lasciò sfuggir di bocca: – e bene; cosa devo fare?
– Andate al convento de' cappuccini: – e le descrisse la strada di nuovo: – fate chiamare il padre guardiano, ditegli, da solo a solo, che venga da me subito subito; ma che non dica a nessuno che son io che lo mando a chiamare.
– Ma cosa dirò alla fattoressa, che non m'ha mai vista uscire, e mi domanderà dove vo?
– Cercate di passare senz'esser vista; e se non vi riesce, ditele che andate alla chiesa tale, dove avete promesso di fare orazione.
Nuova difficoltà per la povera giovine: dire una bugia; ma la signora si mostrò di nuovo così afflitta delle ripulse, le fece parer così brutta cosa l'anteporre un vano scrupolo alla riconoscenza, che Lucia, sbalordita più che convinta, e soprattutto commossa più che mai, rispose: – e bene; anderò. Dio m'aiuti! – E si mosse.
Quando Gertrude, che dalla grata la seguiva con l'occhio fisso e torbido, la vide metter piede sulla soglia, come sopraffatta da un sentimento irresistibile, aprì la bocca, e disse: – sentite, Lucia! Questa si voltò, e tornò verso la grata. Ma già un altro pensiero, un pensiero avvezzo a predominare, aveva vinto di nuovo nella mente sciagurata di Gertrude. Facendo le viste di non esser contenta dell'istruzioni già date, spiegò di nuovo a Lucia la strada che doveva tenere, e la licenziò dicendo: – fate ogni cosa come v'ho detto, e tornate presto –. Lucia partì.
Passò inosservata la porta del chiostro, prese la strada, con gli occhi bassi, rasente al muro; trovò, con l'indicazioni avute e con le proprie rimembranze, la porta del borgo, n'uscì, andò tutta raccolta e un po' tremante, per la strada maestra, arrivò in pochi momenti a quella che conduceva al convento; e la riconobbe. Quella strada era, ed è tutt'ora, affondata, a guisa d'un letto di fiume, tra due alte rive orlate di macchie, che vi forman sopra una specie di volta. Lucia, entrandovi, e vedendola affatto solitaria, sentì crescere la paura, e allungava il passo; ma poco dopo si rincorò alquanto, nel vedere una carrozza da viaggio ferma, e accanto a quella, davanti allo sportello aperto, due viaggiatori che guardavano in qua e in là, come incerti della strada. Andando avanti, sentì uno di que' due, che diceva: – ecco una buona giovine che c'insegnerà la strada –. Infatti, quando fu arrivata alla carrozza, quel medesimo, con un fare più gentile che non fosse l'aspetto, si voltò, e disse: – quella giovine, ci sapreste insegnar la strada di Monza?
– Andando di lì, vanno a rovescio, – rispondeva la poverina: – Monza è di qua.... – e si voltava, per accennar col dito; quando l'altro compagno (era il Nibbio), afferrandola d'improvviso per la vita, l'alzò da terra. Lucia 
girò la testa indietro atterrita, e cacciò un urlo; il malandrino la mise per forza nella carrozza: uno che stava a sedere davanti, la prese e la cacciò, per quanto lei si divincolasse e stridesse, a sedere dirimpetto a sè: un altro, mettendole un fazzoletto alla bocca, le chiuse il grido in gola. In tanto il Nibbio entrò presto presto anche lui nella carrozza: lo sportello si chiuse, e la carrozza partì di carriera. L'altro che le aveva fatta quella domanda traditora, rimasto nella strada, diede un'occhiata in qua e in là, per veder se fosse accorso qualcheduno agli urli di Lucia: non c'era nessuno; saltò sur una riva, attaccandosi a un albero della macchia, e disparve. Era costui uno sgherro d'Egidio; era stato, facendo l'indiano, sulla porta del suo padrone, per veder quando Lucia usciva dal monastero; l'aveva osservata bene, per poterla riconoscere; ed era corso, per una scorciatoia, ad aspettarla al posto convenuto.
Chi potrà ora descrivere il terrore, l'angoscia di costei, esprimere ciò che passava nel suo animo? Spalancava gli occhi spaventati, per ansietà di conoscere la sua orribile situazione, e li richiudeva subito, per il ribrezzo e per il terrore di que' visacci: si storceva, ma era tenuta da tutte le parti: raccoglieva tutte le sue forze, e dava delle stratte, per buttarsi verso lo sportello; ma due braccia nerborute la tenevano come conficcata nel fondo della carrozza; quattro altre manacce ve l'appuntellavano. Ogni volta che aprisse la bocca per cacciare un urlo, il fazzoletto veniva a soffogarglielo in gola. Intanto tre bocche d'inferno, con la voce più umana che sapessero formare, andavan ripetendo: – zitta, zitta, non abbiate paura, non vogliamo farvi male –. Dopo qualche momento d'una lotta così angosciosa, parve che s'acquietasse; allentò le braccia, lasciò cader la testa all'indietro, alzò a stento le palpebre, tenendo l'occhio immobile; e quegli orridi visacci che le stavan davanti le parvero confondersi e ondeggiare insieme in un mescuglio mostruoso: le fuggì il colore dal viso; un sudor freddo glielo coprì; s'abbandonò, e svenne.
– Su, su, coraggio, – diceva il Nibbio. – Coraggio, coraggio, – ripetevan gli altri due birboni; ma lo smarrimento d'ogni senso preservava in quel momento Lucia dal sentire i conforti di quelle orribili voci.
– Diavolo! par morta, – disse uno di coloro: – se fosse morta davvero?
– Oh! morta! – disse l'altro: – è uno di quegli svenimenti che vengono alle donne. Io so che, quando ho voluto mandare all'altro mondo qualcheduno, uomo o donna che fosse, c'è voluto altro.
– Via! – disse il Nibbio: – attenti al vostro dovere, e non andate a cercar altro. Tirate fuori dalla cassetta i tromboni, e teneteli pronti; che in questo bosco dove s'entra ora, c'è sempre de' birboni annidati. Non così in mano, diavolo! riponeteli dietro le spalle, stesi: non vedete che costei è un pulcin bagnato che basisce per nulla? Se vede armi, è capace di morir davvero. E quando sarà rinvenuta, badate bene di non farle paura; non la toccate, se non vi fo segno; a tenerla basto io. E zitti: lasciate parlare a me.
Intanto la carrozza, andando sempre di corsa, s'era inoltrata nel bosco.
Dopo qualche tempo, la povera Lucia cominciò a risentirsi, come da un sonno profondo e affannoso, e aprì gli occhi. Penò alquanto a distinguere gli spaventosi oggetti che la circondavano, a raccogliere i suoi pensieri: alfine comprese di nuovo la sua terribile situazione. Il primo uso che fece delle poche forze ritornatele, fu di buttarsi ancora verso lo sportello, per slanciarsi fuori; ma fu ritenuta, e non potè che vedere un momento la solitudine selvaggia del luogo per cui passava. Cacciò di nuovo un urlo; ma il Nibbio, alzando la manaccia col fazzoletto, – via, – le disse, più dolcemente che potè; – state zitta, che sarà meglio per voi: non vogliamo farvi male; ma se non istate zitta, vi faremo star noi.
– Lasciatemi andare! Chi siete voi? Dove mi conducete? Perchè m'avete presa? Lasciatemi andare, lasciatemi andare!
– Vi dico che non abbiate paura: non siete una bambina, e dovete capire che noi non vogliamo farvi male. Non vedete che avremmo potuto ammazzarvi cento volte, se avessimo cattive intenzioni? Dunque state quieta.
– No, no, lasciatemi andare per la mia strada: io non vi conosco.
– Vi conosciamo noi.
– Oh santissima Vergine! come mi conoscete? Lasciatemi andare, per carità. Chi siete voi? Perchè m'avete presa?
– Perchè c'è stato comandato.
– Chi? chi? chi ve lo può aver comandato?
– Zitta! – disse con un visaccio severo il Nibbio: – a noi non si fa di codeste domande.
Lucia tentò un'altra volta di buttarsi d'improvviso allo sportello; ma vedendo ch'era inutile, ricorse di nuovo alle preghiere; e con la testa bassa, con le gote irrigate di lacrime, con la voce interrotta dal pianto, con le mani giunte dinanzi alle labbra, – oh – diceva: – per l'amor di Dio, e della Vergine santissima, lasciatemi andare! Cosa v'ho fatto di male io? Sono una povera creatura che non v'ha fatto niente. Quello che m'avete fatto voi, ve lo perdono di cuore; e pregherò Dio per voi. Se avete anche voi una figlia, una moglie, una madre, pensate quello che patirebbero, se fossero in questo stato. Ricordatevi che dobbiamo morir tutti, e che un giorno desidererete che Dio vi usi misericordia. Lasciatemi andare, lasciatemi qui: il Signore mi farà trovar la mia strada.
– Non possiamo.
– Non potete? Oh Signore! perchè non potete? Dove volete condurmi? Perchè? ....
– Non possiamo: è inutile: non abbiate paura, che non vogliamo farvi male: state quieta, e nessuno vi toccherà.
Accorata, affannata, atterrita sempre più nel vedere che le sue parole non facevano nessun colpo, Lucia si rivolse a Colui che tiene in mano il cuore degli uomini, e può, quando voglia, intenerire i più duri. Si strinse il più che potè, nel canto della carrozza, mise le braccia in croce sul petto, e pregò qualche tempo con la mente; poi, tirata fuori la corona, cominciò a dire il rosario, con più fede e con più affetto che non avesse ancor fatto in vita sua. Ogni tanto, sperando d'avere impetrata la misericordia che implorava, si voltava a ripregar coloro; ma sempre inutilmente. Poi ricadeva ancora senza sentimenti, poi si riaveva di nuovo, per rivivere a nuove angosce. Ma ormai non ci regge il cuore a descriverle più a lungo: una pietà troppo dolorosa ci affretta al termine di quel viaggio, che durò più di quattr'ore; e dopo il quale avremo altre ore angosciose da passare. Trasportiamoci al castello dove l'infelice era aspettata.
Era aspettata dall'innominato, con un'inquietudine, con una sospension d'animo insolita. Cosa strana! quell'uomo, che aveva disposto a sangue freddo di tante vite, che in tanti suoi fatti non aveva contato per nulla i dolori da lui cagionati, se non qualche volta per assaporare in essi una selvaggia voluttà di vendetta, ora, nel metter le mani addosso a questa sconosciuta, a questa povera contadina, sentiva come un ribrezzo, direi quasi un terrore. Da un'alta finestra del suo castellaccio, guardava da qualche tempo verso uno sbocco della valle; ed ecco spuntar la carrozza, e venire innanzi lentamente: perchè quel primo andar di carriera aveva consumata la foga, e domate le forze de' cavalli. E benchè, dal punto dove stava a guardare, la non paresse più che una di quelle carrozzine che si dànno per balocco ai fanciulli, la riconobbe subito, e si sentì il cuore batter più forte.
"Ci sarà? – pensò subito; e continuava tra sè: – che noia mi dà costei! Liberiamocene".
E voleva chiamare uno de' suoi sgherri, e spedirlo subito incontro alla carrozza, a ordinare al Nibbio che voltasse, e conducesse colei al palazzo di don Rodrigo. Ma un no imperioso che risonò nella sua mente, fece svanire quel disegno. Tormentato però dal bisogno di dar qualche ordine, riuscendogli intollerabile lo stare aspettando oziosamente quella carrozza che veniva avanti passo passo, come un tradimento, che so io? come un gastigo, fece chiamare una sua vecchia donna.
Era costei nata in quello stesso castello, da un antico custode di esso, e aveva passata lì tutta la sua vita. Ciò che aveva veduto e sentito fin dalle fasce, le aveva impresso nella mente un concetto magnifico e terribile del
potere de' suoi padroni; e la massima principale che aveva attinta dall'istruzioni e dagli esempi, era che bisognava ubbidirli in ogni cosa, perchè potevano far del gran male e del gran bene. L'idea del dovere, deposta come un germe nel cuore di tutti gli uomini, svolgendosi nel suo, insieme co' sentimenti d'un rispetto, d'un terrore, d'una cupidigia servile, s'era associata e adattata a quelli. Quando l'innominato, divenuto padrone, cominciò a far quell'uso spaventevole della sua forza, costei ne provò da principio un certo ribrezzo insieme e un sentimento più profondo di sommissione. Col tempo, s'era avvezzata a ciò che aveva tutto il giorno davanti agli occhi e negli orecchi: la volontà potente e sfrenata d'un così gran signore, era per lei come una specie di giustizia fatale. Ragazza già fatta, aveva sposato un servitor di casa, il quale, poco dopo, essendo andato a una spedizione rischiosa, lasciò l'ossa sur una strada, e lei vedova nel castello. La vendetta che il signore ne fece subito, le diede una consolazione feroce, e le accrebbe l'orgoglio di trovarsi sotto una tal protezione. D'allora in poi, non mise piede fuor del castello, che molto di rado; e a poco a poco non le rimase del vivere umano quasi altre idee salvo quelle che ne riceveva in quel luogo. Non era addetta ad alcun servizio particolare, ma, in quella masnada di sgherri, ora l'uno ora l'altro, le davan da fare ogni poco; ch'era il suo rodimento. Ora aveva cenci da rattoppare, ora da preparare in fretta da mangiare a chi tornasse da una spedizione, ora feriti da medicare. I comandi poi di coloro, i rimproveri, i ringraziamenti, eran conditi di beffe e d'improperi: vecchia, era il suo appellativo usuale; gli aggiunti, che qualcheduno sempre ci se n'attaccava, variavano secondo le circostanze e l'umore dell'amico. E colei, disturbata nella pigrizia, e provocata nella stizza, ch'erano due delle sue passioni predominanti, contraccambiava alle volte que' complimenti con parole, in cui Satana avrebbe riconosciuto più del suo ingegno, che in quelle de' provocatori.
– Tu vedi laggiù quella carrozza! – le disse il signore.
– La vedo, – rispose la vecchia, cacciando avanti il mento appuntato, e aguzzando gli occhi infossati, come se cercasse di spingerli su gli orli dell'occhiaie.
– Fa allestir subito una bussola, entraci, e fatti portare alla Malanotte. Subito subito; che tu ci arrivi prima di quella carrozza: già la viene avanti col passo della morte. In quella carrozza c'è.... ci dev'essere.... una giovine. Se c'è, dì al Nibbio, in mio nome, che la metta nella bussola, e lui venga su subito da me. Tu starai nella bussola, con quella.... giovine; e quando sarete quassù, la condurrai nella tua camera. Se ti domanda dove la meni, di chi è il castello, guarda di non....
– Oh! – disse la vecchia.
– Ma, – continuò l'innominato, – falle coraggio.
– Cosa le devo dire?
– Cosa le devi dire? Falle coraggio, ti dico. Tu sei venuta a codesta età, senza sapere come si fa coraggio a una creatura, quando si vuole! Hai tu mai sentito affanno di cuore? Hai tu mai avuto paura? Non sai le parole che fanno piacere in que' momenti? Dille di quelle parole: trovale, alla malora. Va'.
E partita che fu, si fermò alquanto alla finestra, con gli occhi fissi a quella carrozza, che già appariva più grande di molto; poi gli alzò al sole, che in quel momento si nascondeva dietro la montagna; poi guardò le nuvole sparse al di sopra, che di brune si fecero, quasi a un tratto, di fuoco. Si ritirò, chiuse la finestra, e si mise a camminare innanzi e indietro per la stanza, con un passo di viaggiatore frettoloso.

CAPITOLO XXI
La vecchia era corsa a ubbidire e a comandare, con l'autorità di quel nome che, da chiunque fosse pronunziato in quel luogo, li faceva spicciar tutti; perchè a nessuno veniva in testa che ci fosse uno tanto ardito da servirsene falsamente. Si trovò infatti alla Malanotte un po' prima che la carrozza ci arrivasse; e vistala venire, uscì di bussola, fece segno al cocchiere che fermasse, s'avvicinò allo sportello; e al Nibbio, che mise il capo fuori, riferì sottovoce gli ordini del padrone.
Lucia, al fermarsi della carrozza, si scosse, e rinvenne da una specie di letargo. Si sentì da capo rimescolare il sangue, spalancò la bocca e gli occhi, e guardò. Il Nibbio s'era tirato indietro; e la vecchia, col mento sullo sportello, guardando Lucia, diceva: – venite, la mia giovine; venite, poverina; venite con me, che ho ordine di trattarvi bene e di farvi coraggio.
Al suono d'una voce di donna, la poverina provò un conforto, un coraggio momentaneo; ma ricadde subito in uno spavento più cupo. – Chi siete? – disse con voce tremante, fissando lo sguardo attonito in viso alla vecchia.
– Venite, venite, poverina, – andava questa ripetendo. Il Nibbio e gli altri due, argomentando dalle parole e dalla voce così straordinariamente raddolcita di colei, quali fossero l'intenzioni del signore, cercavano di persuader con le buone l'oppressa a ubbidire. Ma lei seguitava a guardar fuori; e benchè il luogo selvaggio e sconosciuto, e la sicurezza de' suoi guardiani non le lasciassero concepire speranza di soccorso, apriva non ostante la bocca per gridare; ma vedendo il Nibbio far gli occhiacci del fazzoletto, ritenne il grido, tremò, si storse, fu presa e messa nella bussola. Dopo, c'entrò la vecchia; il Nibbio disse ai due altri manigoldi che andassero dietro, e prese speditamente la salita, per accorrere ai comandi del padrone.
– Chi siete? – domandava con ansietà Lucia al ceffo sconosciuto e deforme: – perchè son con voi? dove sono? dove mi conducete?
– Da chi vuol farvi del bene, – rispondeva la vecchia, – da un gran.... Fortunati quelli a cui vuol far del bene! Buon per voi, buon per voi. Non abbiate paura, state allegra, chè m'ha comandato di farvi coraggio. Glielo direte, eh? che v'ho fatto coraggio?
– Chi è? perchè? che vuol da me? Io non son sua. Ditemi dove sono; lasciatemi andare; dite a costoro che mi lascino andare, che mi portino in qualche chiesa. Oh! voi che siete una donna, in nome di Maria Vergine....!
Quel nome santo e soave, già ripetuto con venerazione ne' primi anni, e poi non più invocato per tanto tempo, nè forse sentito proferire, faceva nella mente della sciagurata che lo sentiva in quel momento, un'impressione confusa, strana, lenta, come la rimembranza della luce, in un vecchione accecato da bambino.
Intanto l'innominato, ritto sulla porta del castello, guardava in giù; e vedeva la bussola venir passo passo, come prima la carrozza, e avanti, a una distanza che cresceva ogni momento, salir di corsa il Nibbio. Quando questo fu in cima, il signore gli accennò che lo seguisse; e andò con lui in una stanza del castello.
– Ebbene? – disse, fermandosi lì.
– Tutto a un puntino, – rispose, inchinandosi, il Nibbio: – l'avviso a tempo, la donna a tempo, nessuno sul luogo, un urlo solo, nessuno comparso, il cocchiere pronto, i cavalli bravi, nessun incontro: ma....
– Ma che?
– Ma.... dico il vero, che avrei avuto più piacere che l'ordine fosse stato di darle una schioppettata nella schiena, senza sentirla parlare, senza vederla in viso.
– Cosa? cosa? che vuoi tu dire?
– Voglio dire che tutto quel tempo, tutto quel tempo.... M'ha fatto troppa compassione.
– Compassione! Che sai tu di compassione? Cos'è la compassione?
– Non l'ho mai capito così bene come questa volta: è una storia la compassione un poco come la paura: se uno la lascia prender possesso, non è più uomo.
– Sentiamo un poco come ha fatto costei per moverti a compassione.
– O signore illustrissimo! tanto tempo....! piangere, pregare, e far cert'occhi, e diventar bianca bianca come morta, e poi singhiozzare, e pregar di nuovo, e certe parole....
"Non la voglio in casa costei, – pensava intanto l'innominato. – Sono stato una bestia a impegnarmi; ma ho promesso, ho promesso. Quando sarà lontana...." E alzando la testa, in atto di comando, verso il Nibbio, – ora, – gli disse, – metti da parte la compassione: monta a cavallo, prendi un compagno, due se vuoi; e va' di corsa a casa di quel don Rodrigo che tu sai. Digli che mandi.... ma subito subito, perchè altrimenti....
Ma un altro no interno più imperioso del primo gli proibì di finire. – No, – disse con voce risoluta, quasi per esprimere a se stesso il comando di quella voce segreta, – no: va' a riposarti; e domattina.... farai quello che ti dirò!
"Un qualche demonio ha costei dalla sua, – pensava poi, rimasto solo, ritto, con le braccia incrociate sul petto, e con lo sguardo immobile sur una parte del pavimento, dove il raggio della luna, entrando da una finestra alta, disegnava un quadrato di luce pallida, tagliata a scacchi dalle grosse inferriate, e intagliata più minutamente dai piccoli compartimenti delle vetriate. – Un qualche demonio, o.... un qualche angelo che la protegge.... Compassione al Nibbio!.... Domattina, domattina di buon'ora, fuor di qui costei; al suo destino, e non se ne parli più, e, – proseguiva tra sè, con quell'animo con cui si comanda a un ragazzo indocile, sapendo che non ubbidirà, – e non ci si pensi più. Quell'animale di don Rodrigo non mi venga a romper la testa con ringraziamenti; che.... non voglio più sentir parlar di costei. L'ho servito perchè.... perchè ho promesso: e ho promesso perchè.... è il mio destino. Ma voglio che me lo paghi bene questo servizio, colui. Vediamo un poco...."
E voleva almanaccare cosa avrebbe potuto richiedergli di scabroso, per compenso, e quasi per pena; ma gli si attraversaron di nuovo alla mente quelle parole: compassione al Nibbio! "Come può aver fatto costei? – continuava, strascinato da quel pensiero. – Voglio vederla.... Eh! no.... Sì, voglio vederla".
E d'una stanza in un'altra, trovò una scaletta, e su a tastone, andò alla camera della vecchia, e picchiò all'uscio con un calcio.
– Chi è?
– Apri.
A quella voce, la vecchia fece tre salti; e subito si sentì scorrere il paletto negli anelli, e l'uscio si spalancò. L'innominato, dalla soglia, diede un'occhiata in giro; e, al lume d'una lucerna che ardeva sur un tavolino, vide Lucia rannicchiata in terra, nel canto il più lontano dall'uscio.
– Chi t'ha detto che tu la buttassi là come un sacco di cenci, sciagurata? – disse alla vecchia, con un cipiglio iracondo.
– S'è messa dove le è piaciuto, – rispose umilmente colei: – io ho fatto di tutto per farle coraggio: lo può dire anche lei; ma non c'è stato verso.
– Alzatevi, – disse l'innominato a Lucia, andandole vicino. Ma Lucia, a cui il picchiare, l'aprire, il comparir di quell'uomo, le sue parole, avevan messo un nuovo spavento nell'animo spaventato, stava più che mai raggomitolata nel cantuccio, col viso nascosto tra le mani, e non movendosi, se non che tremava tutta.
– Alzatevi, chè non voglio farvi del male.... e posso farvi del bene, – ripetè il signore.... – Alzatevi! – tonò poi quella voce, sdegnata d'aver due volte comandato invano.
Come rinvigorita dallo spavento, l'infelicissima si rizzò subito inginocchioni; e giungendo le mani, come avrebbe fatto davanti a un'immagine, alzò gli occhi in viso all'innominato, e riabbassandoli subito, disse: – son qui: m'ammazzi.
– V'ho detto che non voglio farvi del male, – rispose, con voce mitigata, l'innominato, fissando quel viso turbato dall'accoramento e dal terrore.
– Coraggio, coraggio, – diceva la vecchia: – se ve lo dice lui, che non vuol farvi del male....
– E perchè, – riprese Lucia con una voce, in cui, col tremito della paura, si sentiva una certa sicurezza dell'indegnazione disperata, – perchè mi fa patire le pene dell'inferno? Cosa le ho fatto io?....
– V'hanno forse maltrattata? Parlate.
– Oh maltrattata! M'hanno presa a tradimento, per forza! perchè? perchè m'hanno presa? perchè son qui? dove sono? Sono una povera creatura: cosa le ho fatto? In nome di Dio....
– Dio, Dio, – interruppe l'innominato: – sempre Dio: coloro che non possono difendersi da sè, che non hanno la forza, sempre han questo Dio da mettere in campo, come se gli avessero parlato. Cosa pretendete con codesta vostra parola? Di farmi....? – e lasciò la frase a mezzo.
– Oh Signore! pretendere! Cosa posso pretendere io meschina, se non che lei mi usi misericordia? Dio perdona tante cose, per un'opera di misericordia! Mi lasci andare; per carità mi lasci andare! Non torna conto a uno che un giorno deve morire di far patir tanto una povera creatura. Oh! lei che può comandare, dica che mi lascino andare! M'hanno portata qui per forza. Mi mandi con questa donna a *** dov'è mia madre. Oh Vergine santissima! mia madre! mia madre, per carità, mia madre! Forse non è lontana di qui.... ho veduto i miei monti! Perchè lei mi fa patire? Mi faccia condurre in una chiesa. Pregherò per lei, tutta la mia vita. Cosa le costa dire una parola? Oh ecco! vedo che si move a compassione: dica una parola, la dica. Dio perdona tante cose, per un'opera di misericordia!
"Oh perchè non è figlia d'uno di que' cani che m'hanno bandito! – pensava l'innominato: – d'uno di que' vili che mi vorrebbero morto! che ora godrei di questo suo strillare; e in vece...."
– Non iscacci una buona ispirazione! – proseguiva fervidamente Lucia, rianimata dal vedere una cert'aria d'esitazione nel viso e nel contegno del suo tiranno. – Se lei non mi fa questa carità, me la farà il Signore: mi farà morire, e per me sarà finita; ma lei!.... Forse un giorno anche lei.... Ma no, no; pregherò sempre io il Signore che la preservi da ogni male. Cosa le costa dire una parola? Se provasse lei a patir queste pene....!
– Via, fatevi coraggio, – interruppe l'innominato, con una dolcezza che fece strasecolar la vecchia. – V'ho fatto nessun male? V'ho minacciata?
– Oh no! Vedo che lei ha buon cuore, e che sente pietà di questa povera creatura. Se lei volesse, potrebbe farmi paura più di tutti gli altri, potrebbe farmi morire; e in vece mi ha.... un po' allargato il cuore. Dio gliene renderà merito. Compisca l'opera di misericordia: mi liberi, mi liberi.
– Domattina....
– Oh mi liberi ora, subito....
– Domattina ci rivedremo, vi dico. Via, intanto fatevi coraggio. Riposate. Dovete aver bisogno di mangiare. Ora ve ne porteranno.
– No, no; io moio se alcuno entra qui: io moio. Mi conduca lei in chiesa.... que' passi Dio glieli conterà.
– Verrà una donna a portarvi da mangiare, – disse l'innominato; e dettolo, rimase stupito anche lui che gli fosse venuto in mente un tal ripiego, e che gli fosse nato il bisogno di cercarne uno, per rassicurare una donnicciola.
– E tu, – riprese poi subito, voltandosi alla vecchia, – falle coraggio che mangi; mettila a dormire in questo letto: e se ti vuole in compagnia, bene; altrimenti, tu puoi ben dormire una notte in terra. Falle coraggio, ti dico; tienla allegra. E che non abbia a lamentarsi di te!
Così detto, si mosse rapidamente verso l'uscio. Lucia s'alzò e corse per trattenerlo, e rinnovare la sua preghiera; ma era sparito.
– Oh povera me! Chiudete, chiudete subito –. E sentito ch'ebbe accostare i battenti e scorrere il paletto, tornò a rannicchiarsi nel suo cantuccio. – Oh povera me! – esclamò di nuovo singhiozzando: – chi pregherò ora? Dove sono? Ditemi voi, ditemi per carità, chi è quel signore.... quello che m'ha parlato?
– Chi è, eh? chi è? Volete ch'io ve lo dica. Aspetta ch'io te lo dica. Perchè vi protegge, avete messo su superbia; e volete esser soddisfatta voi, e farne andar di mezzo me. Domandatene a lui. S'io vi contentassi anche in questo, non mi toccherebbe di quelle buone parole che avete sentite voi. – Io son vecchia, son vecchia, – continuò, mormorando tra i denti. – Maledette le giovani, che fanno bel vedere a piangere e a ridere, e hanno sempre ragione –. Ma sentendo Lucia singhiozzare, e tornandole minaccioso alla mente il comando del padrone, si chinò verso la povera rincantucciata, e, con voce raddolcita, riprese: – via, non v'ho detto niente di male: state allegra. Non mi domandate di quelle cose che non vi posso dire; e del resto, state di buon animo. Oh se sapeste quanta gente sarebbe contenta di sentirlo parlare come ha parlato a voi! State allegra, che or ora verrà da mangiare; e io che capisco.... nella maniera che v'ha parlato, ci sarà della roba buona. E poi anderete a letto, e.... mi lascerete un cantuccino anche a me, spero, – soggiunse, con una voce, suo malgrado, stizzosa.
– Non voglio mangiare, non voglio dormire. Lasciatemi stare; non v'accostate; non partite di qui!
– No, no, via, – disse la vecchia, ritirandosi, e mettendosi a sedere sur una seggiolaccia, donde dava alla poverina certe occhiate di terrore e d'astio insieme; e poi guardava il suo covo, rodendosi d'esserne forse esclusa per tutta la notte, e brontolando contro il freddo. Ma si rallegrava col pensiero della cena, e con la speranza che ce ne sarebbe anche per lei. Lucia non s'avvedeva del freddo, non sentiva la fame, e come sbalordita, non aveva de' suoi dolori, de' suoi terrori stessi, che un sentimento confuso, simile all'immagini sognate da un febbricitante.
Si riscosse quando sentì picchiare; e, alzando la faccia atterrita, gridò: – chi è? chi è? Non venga nessuno!
– Nulla, nulla; buone nuove, – disse la vecchia: – è Marta che porta da mangiare.
– Chiudete, chiudete! – gridava Lucia.
– Ih! subito, subito, – rispondeva la vecchia; e presa una paniera dalle mani di quella Marta, la mandò via, richiuse, e venne a posar la paniera sur una tavola nel mezzo della camera. Invitò poi più volte Lucia che venisse a goder di quella buona roba. Adoprava le parole più efficaci, secondo lei, a mettere appetito alla poverina, prorompeva in esclamazioni sulla squisitezza de' cibi: – di que' bocconi che, quando le persone come noi possono arrivare a assaggiarne, se ne ricordan per un pezzo! Del vino che beve il padrone co' suoi amici.... quando capita qualcheduno di quelli....! e vogliono stare allegri! Ehm! – Ma vedendo che tutti gl'incanti riuscivano inutili, – siete voi che non volete, – disse. – Non istate poi a dirgli domani ch'io non v'ho fatto coraggio. Mangerò io; e ne resterà più che abbastanza per voi, per quando metterete giudizio, e vorrete ubbidire –. Così detto, si mise a mangiare avidamente. Saziata che fu, s'alzò, andò verso il cantuccio, e, chinandosi sopra Lucia, l'invitò di nuovo a mangiare, per andar poi a letto.
– No, no, non voglio nulla, – rispose questa, con voce fiacca e come sonnolenta. Poi, con più risolutezza, riprese: – è serrato l'uscio? è serrato bene? – E dopo aver guardato in giro per la camera, s'alzò, e, con le mani avanti, con passo sospettoso, andava verso quella parte.
La vecchia ci corse prima di lei, stese la mano al paletto, lo scosse, e disse: – sentite? vedete? è serrato bene? siete contenta ora?
– Oh contenta! contenta io qui! – disse Lucia, rimettendosi di nuovo nel suo cantuccio. – Ma il Signore lo sa che ci sono!
– Venite a letto: cosa volete far lì, accucciata come un cane? S'è mai visto rifiutare i comodi, quando si possono avere?
– No, no; lasciatemi stare.
– Siete voi che lo volete. Ecco, io vi lascio il posto buono: mi metto sulla sponda; starò incomoda per voi. Se volete venire a letto, sapete come avete a fare. Ricordatevi che v'ho pregata più volte –. Così dicendo, si cacciò sotto vestita; e tutto tacque.
Lucia stava immobile in quel cantuccio, tutta in un gomitolo, con le ginocchia alzate, con le mani appoggiate sulle ginocchia, e col viso nascosto nelle mani. Non era il suo nè sonno nè veglia, ma una rapida successione, una torbida vicenda di pensieri, d'immaginazioni, di spaventi. Ora, più presente a se stessa, e rammentandosi più distintamente gli orrori veduti e sofferti in quella giornata, s'applicava dolorosamente alle circostanze dell'oscura e formidabile realtà in cui si trovava avviluppata; ora la mente, trasportata in una regione ancor più oscura, si dibatteva contro i fantasmi nati dall'incertezza e dal terrore. Stette un pezzo in quest'angoscia; alfine, più che mai stanca e abbattuta, stese le membra intormentite, si sdraiò, o cadde sdraiata, e rimase alquanto in uno stato più somigliante a un sonno vero. Ma tutt'a un tratto si risentì, come a una chiamata interna, e provò il bisogno di risentirsi interamente, di riaver tutto il suo pensiero, di conoscere dove fosse, come, perchè. Tese l'orecchio a un suono: era il russare lento, arrantolato della vecchia; spalancò gli occhi, e vide un chiarore fioco apparire e sparire a vicenda: era il lucignolo della lucerna, che, vicino a spegnersi, scoccava una luce tremola, e subito la ritirava, per dir così, indietro, come è il venire e l'andare dell'onda sulla riva: e quella luce, fuggendo dagli oggetti, prima che prendessero da essa rilievo e colore distinto, non rappresentava allo sguardo che una successione di guazzabugli. Ma ben presto le recenti impressioni, ricomparendo nella mente, l'aiutarono a distinguere ciò che appariva confuso al senso. L'infelice risvegliata riconobbe la sua prigione: tutte le memorie dell'orribil giornata trascorsa, tutti i terrori dell'avvenire, l'assalirono in una volta: quella nuova quiete stessa dopo tante agitazioni, quella specie di riposo, quell'abbandono in cui era lasciata, le facevano un nuovo terrore: e fu vinta da un tale affanno, che desiderò di morire. Ma in quel momento, si rammentò che poteva almen pregare, e insieme con quel pensiero, le spuntò in cuore come un'improvvisa speranza. Prese di nuovo la sua corona, e ricominciò a dire il rosario; e, di mano in mano che la preghiera usciva dal suo labbro tremante, il cuore sentiva crescere una fiducia indeterminata. Tutt'a un tratto, le passò per la mente un altro pensiero; che la sua orazione sarebbe stata più accetta e più certamente esaudita, quando, nella sua desolazione, facesse anche qualche offerta. Si ricordò di quello che aveva di più caro, o che di più caro aveva avuto; giacchè, in quel momento, l'animo suo non poteva sentire altra affezione che di spavento, nè concepire altro desiderio che della liberazione; se ne ricordò, e risolvette subito di farne un sacrifizio. S'alzò, e si mise in ginocchio, e tenendo giunte al petto le mani, dalle quali pendeva la corona, alzò il viso e le pupille al cielo, e disse: – o Vergine santissima! Voi, a cui mi sono raccomandata tante volte, e che tante volte m'avete consolata! Voi che avete patito tanti dolori, e siete ora tanto gloriosa, e avete fatti tanti miracoli per i poveri tribolati; aiutatemi! fatemi uscire da questo pericolo, fatemi tornar salva con mia madre, Madre del Signore; e fo voto a voi di rimaner vergine; rinunzio per sempre a quel mio poveretto, per non esser mai d'altri che vostra.
Proferite queste parole, abbassò la testa, e si mise la corona intorno al collo, quasi come un segno di consacrazione, e una salvaguardia a un tempo, come un'armatura della nuova milizia a cui s'era ascritta. Rimessasi a sedere in terra, sentì entrar nell'animo una certa tranquillità, una più larga fiducia. Le venne in mente quel domattina ripetuto dallo sconosciuto potente, e le parve di sentire in quella parola una promessa di salvazione. I sensi affaticati da tanta guerra s'assopirono a poco a poco in quell'acquietamento di pensieri: e finalmente, già vicino a giorno, col nome della sua protettrice tronco tra le labbra, Lucia s'addormentò d'un sonno perfetto e continuo.
Ma c'era qualchedun altro in quello stesso castello, che avrebbe voluto fare altrettanto, e non potè mai. Partito, o quasi scappato da Lucia, dato l'ordine per la cena di lei, fatta una consueta visita a certi posti del castello, sempre con quell'immagine viva nella mente, e con quelle parole risonanti all'orecchio, il signore s'era andato a cacciare in camera, s'era chiuso dentro in fretta e in furia, come se avesse avuto a trincerarsi contro una squadra di nemici; e spogliatosi, pure in furia, era andato a letto. Ma quell'immagine, più che mai presente, parve che in quel momento gli dicesse: tu non dormirai. "Che sciocca curiosità da donnicciola, – pensava, – m'è venuta di vederla? Ha ragione quel bestione del Nibbio; uno non è più uomo; è vero, non è più uomo!.... Io?.... io non son più uomo, io? Cos'è stato? che diavolo m'è venuto addosso? che c'è di nuovo? Non lo sapevo io prima d'ora, che le donne strillano? Strillano anche gli uomini alle volte, quando non si possono rivoltare. Che diavolo! non ho mai sentito belar donne?"
E qui, senza che s'affaticasse molto a rintracciare nella memoria, la memoria da sè gli rappresentò più d'un caso in cui nè preghi nè lamenti non l'avevano punto smosso dal compire le sue risoluzioni. Ma la rimembranza di tali imprese, non che gli ridonasse la fermezza, che già gli mancava, di compir questa; non che spegnesse nell'animo quella molesta pietà; vi destava in vece una specie di terrore, una non so qual rabbia di pentimento. Di maniera che gli parve un sollievo il tornare a quella prima immagine di Lucia, contro la quale aveva cercato di rinfrancare il suo coraggio. "È viva costei, – pensava, – è qui; sono a tempo; le posso dire: andate, rallegratevi; posso veder quel viso cambiarsi, le posso anche dire: perdonatemi.... Perdonatemi? io domandar perdono? a una donna? io....! Ah, eppure! se una parola, una parola tale mi potesse far bene, levarmi d'addosso un po' di questa diavoleria, la direi; eh! sento che la direi. A che cosa son ridotto! Non son più uomo, non son più uomo!.... Via! – disse, poi, rivoltandosi arrabbiatamente nel letto divenuto duro duro, sotto le coperte divenute pesanti pesanti: – via! sono sciocchezze che mi son passate per la testa altre volte. Passerà anche questa".
E per farla passare, andò cercando col pensiero qualche cosa importante, qualcheduna di quelle che solevano occuparlo fortemente, onde applicarvelo tutto; ma non ne trovò nessuna. Tutto gli appariva cambiato: ciò che altre volte stimolava più fortemente i suoi desidèri, ora non aveva più nulla di desiderabile: la passione, come un cavallo divenuto tutt'a un tratto restìo per un'ombra, non voleva più andare avanti. Pensando all'imprese avviate e non finite, in vece d'animarsi al compimento, in vece d'irritarsi degli ostacoli (chè l'ira in quel momento gli sarebbe parsa soave), sentiva una tristezza, quasi uno spavento de' passi già fatti. Il tempo gli s'affacciò davanti voto d'ogni intento, d'ogni occupazione, d'ogni volere, pieno soltanto di memorie intollerabili; tutte l'ore somiglianti a quella che gli passava così lenta, così pesante sul capo. Si schierava nella fantasia tutti i suoi malandrini, e non trovava da comandare a nessuno di loro una cosa che gl'importasse; anzi l'idea di rivederli, di trovarsi tra loro, era un nuovo peso, un'idea di schifo e d'impiccio. E se volle trovare un'occupazione per l'indomani, un'opera fattibile, dovette pensare che all'indomani poteva lasciare in libertà quella poverina.
"La libererò, sì; appena spunta il giorno, correrò da lei, e le dirò: andate, andate. La farò accompagnare.... E la promessa? e l'impegno? e don Rodrigo?.... Chi è don Rodrigo?"
A guisa di chi è colto da una interrogazione inaspettata e imbarazzante d'un superiore, l'innominato pensò subito a rispondere a questa che s'era fatta lui stesso, o piuttosto quel nuovo lui, che cresciuto terribilmente a un tratto, sorgeva come a giudicare l'antico. Andava dunque cercando le ragioni per cui, prima quasi d'esser pregato, s'era potuto risolvere a prender l'impegno di far tanto patire, senz'odio, senza timore, un'infelice sconosciuta, per servire colui; ma, non che riuscisse a trovar ragioni che in quel momento gli paressero buone a scusare il fatto, non sapeva quasi spiegare a se stesso come ci si fosse indotto. Quel volere, piuttosto che una deliberazione, era stato un movimento istantaneo dell'animo ubbidiente a sentimenti antichi, abituali, una conseguenza di mille fatti antecedenti; e il tormentato esaminator di se stesso, per rendersi ragione d'un sol fatto, si trovò ingolfato nell'esame di tutta la sua vita. Indietro, indietro, d'anno in anno, d'impegno in impegno, di sangue in sangue, di scelleratezza in scelleratezza: ognuna ricompariva all'animo consapevole e nuovo, separata da' sentimenti che l'avevan fatta volere e commettere; ricompariva con una mostruosità che que' sentimenti non avevano allora lasciato scorgere in essa. Eran tutte sue, eran lui: l'orrore di questo pensiero, rinascente a ognuna di quell'immagini, attaccato a tutte, crebbe fino alla disperazione. S'alzò in furia a sedere, gettò in furia le mani alla parete accanto al letto, afferrò una pistola, la staccò, e.... al momento di finire una vita divenuta insopportabile, il suo pensiero sorpreso da un terrore, da un'inquietudine, per dir così, superstite, si slanciò nel tempo che pure continuerebbe a scorrere dopo la sua fine.
S'immaginava con raccapriccio il suo cadavere sformato, immobile, in balìa del più vile sopravvissuto; la sorpresa, la confusione nel castello, il giorno dopo: ogni cosa sottosopra; lui, senza forza, senza voce, buttato chi sa dove. Immaginava i discorsi che se ne sarebber fatti lì, d'intorno, lontano; la gioia de' suoi nemici. Anche le tenebre, anche il silenzio, gli facevan veder nella morte qualcosa di più tristo, di spaventevole; gli pareva che non avrebbe esitato, se fosse stato di giorno, all'aperto, in faccia alla gente: buttarsi in un fiume e sparire. E assorto in queste contemplazioni tormentose, andava alzando e riabbassando, con una forza convulsiva del pollice, il cane della pistola; quando gli balenò in mente un altro pensiero. "Se quell'altra vita di cui m'hanno parlato quand'ero ragazzo, di cui parlano sempre, come se fosse cosa sicura; se quella vita non c'è, se è un'invenzione de' preti; che fo io? perchè morire? cos'importa quello che ho fatto? cos'importa? è una pazzia la mia.... E se c'è quest'altra vita....!"
A un tal dubbio, a un tal rischio, gli venne addosso una disperazione più nera, più grave, dalla quale non si poteva fuggire, neppur con la morte. Lasciò cader l'arme, e stava con le mani ne' capelli, battendo i denti, tremando. Tutt'a un tratto, gli tornarono in mente parole che aveva sentite e risentite, poche ore prima: "Dio perdona tante cose, per un'opera di misericordia!" E non gli tornavan già con quell'accento d'umile preghiera, con cui erano state proferite; ma con un suono pieno d'autorità, e che insieme induceva una lontana speranza. Fu quello un momento di sollievo: levò le mani dalle tempie, e, in un'attitudine più composta, fissò gli occhi della mente in colei da cui aveva sentite quelle parole; e la vedeva, non come la sua prigioniera, non come una supplichevole, ma in atto di chi dispensa grazie e consolazioni. Aspettava ansiosamente il giorno, per correre a liberarla, a sentire dalla bocca di lei altre parole di refrigerio e di vita; s'immaginava di condurla lui stesso alla madre. "E poi? che farò domani, il resto della giornata? che farò doman l'altro? che farò dopo doman l'altro? E la notte? la notte, che tornerà tra dodici ore! Oh la notte! no, no, la notte!" E ricaduto nel vòto penoso dell'avvenire, cercava indarno un impiego del tempo, una maniera di passare i giorni, le notti. Ora si proponeva d'abbandonare il castello, e d'andarsene in paesi lontani, dove nessun lo conoscesse, neppur di nome; ma sentiva che lui, lui sarebbe sempre con sè: ora gli rinasceva una fosca speranza di ripigliar l'animo antico, le antiche voglie; e che quello fosse come un delirio passeggiero; ora temeva il giorno, che doveva farlo vedere a' suoi così miserabilmente mutato; ora lo sospirava, come se dovesse portar la luce anche ne' suoi pensieri. Ed ecco, appunto sull'albeggiare, pochi momenti dopo che Lucia s'era addormentata, ecco che, stando così immoto a sedere, sentì arrivarsi all'orecchio come un'onda di suono non bene espresso, ma che pure aveva non so che d'allegro. Stette attento, e riconobbe uno scampanare a festa lontano; e dopo qualche momento, sentì anche l'eco del monte, che ogni tanto ripeteva languidamente il concento, e si confondeva con esso. Di lì a poco, sente un altro scampanìo più vicino, anche quello a festa; poi un altro. "Che allegria c'è? cos'hanno di bello tutti costoro?" Saltò fuori da quel covile di pruni; e vestitosi a mezzo, corse a aprire una finestra, e guardò. Le montagne eran mezze velate di nebbia; il cielo, piuttosto che nuvoloso, era tutto una nuvola cenerognola; ma, al chiarore che pure andava a poco a poco crescendo, si distingueva, nella strada in fondo alla valle, gente che passava, altra che usciva dalle case, e s'avviava, tutti dalla stessa parte, verso lo sbocco, a destra del castello, tutti col vestito delle feste, e con un'alacrità straordinaria.
"Che diavolo hanno costoro? che c'è d'allegro in questo maledetto paese? dove va tutta quella canaglia?" E data una voce a un bravo fidato che dormiva in una stanza accanto, gli domandò qual fosse la cagione di quel movimento. Quello, che ne sapeva quanto lui, rispose che anderebbe subito a informarsene. Il signore rimase appoggiato alla finestra, tutto intento al mobile spettacolo. Erano uomini, donne, fanciulli, a brigate, a coppie, soli; uno, raggiungendo chi gli era avanti, s'accompagnava con lui; un altro, uscendo di casa, s'univa col primo che rintoppasse; e andavano insieme, come amici a un viaggio convenuto. Gli atti indicavano manifestamente una fretta e una gioia comune; e quel rimbombo non accordato ma consentaneo delle varie campane, quali più, quali meno vicine, pareva, per dir così, la voce di que' gesti, e il supplimento delle parole che non potevano arrivar lassù. Guardava, guardava; e gli cresceva in cuore una più che curiosità di saper cosa mai potesse comunicare un trasporto uguale a tanta gente diversa.

CAPITOLO XXII
Poco dopo, il bravo venne a riferire che, il giorno avanti, il cardinal Federigo Borromeo, arcivescovo di Milano, era arrivato a ***, e ci starebbe tutto quel giorno; e che la nuova sparsa la sera di quest'arrivo ne' paesi d'intorno aveva invogliati tutti d'andare a veder quell'uomo; e si scampanava più per allegria, che per avvertir la gente. Il signore, rimasto solo, continuò a guardar nella valle, ancor più pensieroso. "Per un uomo! Tutti premurosi, tutti allegri, per vedere un uomo! E però ognuno di costoro avrà il suo diavolo che lo tormenti. Ma nessuno, nessuno n'avrà uno come il mio; nessuno avrà passata una notte come la mia! Cos'ha quell'uomo, per render tanta gente allegra? Qualche soldo che distribuirà così alla ventura.... Ma costoro non vanno tutti per l'elemosina. Ebbene, qualche segno nell'aria, qualche parola.... Oh se le avesse per me le parole che possono consolare! se....! Perchè non vado anch'io? Perchè no?.... Anderò, anderò; e gli voglio parlare: a quattr'occhi gli voglio parlare. Cosa gli dirò? Ebbene, quello che, quello che.... Sentirò cosa sa dir lui, quest'uomo!"
Fatta così in confuso questa risoluzione, finì in fretta di vestirsi, mettendosi una sua casacca d'un taglio che aveva qualche cosa del militare; prese la terzetta rimasta sul letto, e l'attaccò alla cintura da una parte; dall'altra, un'altra che staccò da un chiodo della parete; mise in quella stessa cintura il suo pugnale; e staccata pur dalla parete una carabina famosa quasi al par di lui, se la mise ad armacollo; prese il cappello, uscì di camera; e andò prima di tutto a quella dove aveva lasciata Lucia. Posò fuori la carabina in un cantuccio vicino all'uscio, e picchiò, facendo insieme sentir la sua voce. La vecchia scese il letto in un salto, e corse ad aprire. Il signore entrò, e data un'occhiata per la camera, vide Lucia rannicchiata nel suo cantuccio e quieta.
– Dorme? – domandò sotto voce alla vecchia: – là, dorme? eran questi i miei ordini, sciagurata?
– Io ho fatto di tutto, – rispose quella: – ma non ha mai voluto mangiare, non è mai voluta venire....
– Lasciala dormire in pace; guarda di non la disturbare; e quando si sveglierà.... Marta verrà qui nella stanza vicina; e tu manderai a prendere qualunque cosa che costei possa chiederti. Quando si sveglierà.... dille che io.... che il padrone è partito per poco tempo, che tornerà, e che.... farà tutto quello che lei vorrà.
La vecchia rimase tutta stupefatta pensando tra sè: "che sia qualche principessa costei?"
Il signore uscì, riprese la sua carabina, mandò Marta a far anticamera, mandò il primo bravo che incontrò a far la guardia, perchè nessun altro che quella donna mettesse piede nella camera; e poi uscì dal castello, e prese la scesa, di corsa.
Il manoscritto non dice quanto ci fosse dal castello al paese dov'era il cardinale; ma dai fatti che siam per raccontare, risulta che non doveva esser più che una lunga passeggiata. Dal solo accorrere de' valligiani, e anche di gente più lontana, a quel paese, questo non si potrebbe argomentare; giacchè nelle memorie di quel tempo troviamo che da venti e più miglia veniva gente in folla, per veder Federigo.
I bravi che s'abbattevano sulla salita, si fermavano rispettosamente al passar del signore, aspettando se mai avesse ordini da dar loro, o se volesse prenderli seco, per qualche spedizione; e non sapevan che si pensare della sua aria, e dell'occhiate che dava in risposta a' loro inchini.
Quando fu nella strada pubblica, quello che faceva maravigliare i passeggieri, era di vederlo senza seguito. Del resto, ognuno gli faceva luogo, prendendola larga, quanto sarebbe bastato anche per il seguito, e levandosi rispettosamente il cappello. Arrivato al paese, trovò una gran folla; ma il suo nome passò subito di bocca in bocca; e la folla s'apriva. S'accostò a uno, e gli domandò dove fosse il cardinale. – In casa del curato, – rispose quello, inchinandosi, e gl'indicò dov'era. Il signore andò là, entrò in un cortiletto dove c'eran molti preti, che tutti lo guardarono con un'attenzione maravigliata e sospettosa. Vide dirimpetto un uscio spalancato, che metteva in un salottino, dove molti altri preti eran congregati. Si levò la carabina, e l'appoggiò in un canto del cortile; poi entrò nel salottino: e anche lì, occhiate, bisbigli, un nome ripetuto, e silenzio. Lui, voltatosi a uno di quelli, gli domandò dove fosse il cardinale; e che voleva parlargli.
– Io son forestiero, – rispose l'interrogato, e data un'occhiata intorno, chiamò il cappellano crocifero, che in un canto del salottino, stava appunto dicendo sotto voce a un suo compagno: – colui? quel famoso? che ha a far qui colui? alla larga! – Però, a quella chiamata che risonò nel silenzio generale, dovette venire; inchinò l'innominato, stette a sentir quel che voleva, e alzando con una curiosità inquieta gli occhi su quel viso, e riabbassandoli subito, rimase lì un poco, poi disse o balbettò: – non saprei se monsignore illustrissimo.... in questo momento.... si trovi.... sia.... possa.... Basta, vado a vedere –. E andò a malincorpo a far l'imbasciata nella stanza vicina, dove si trovava il cardinale.
A questo punto della nostra storia, noi non possiam far a meno di non fermarci qualche poco, come il viandante, stracco e tristo da un lungo camminare per un terreno arido e salvatico, si trattiene e perde un po' di tempo all'ombra d'un bell'albero, sull'erba, vicino a una fonte d'acqua viva. Ci siamo abbattuti in un personaggio, il nome e la memoria del quale, affacciandosi, in qualunque tempo alla mente, la ricreano con una placida commozione di riverenza, e con un senso giocondo di simpatia: ora, quanto più dopo tante immagini di dolore, dopo la contemplazione d'una moltiplice e fastidiosa perversità! Intorno a questo personaggio bisogna assolutamente che noi spendiamo quattro parole: chi non si curasse di sentirle, e avesse però voglia d'andare avanti nella storia, salti addirittura al capitolo seguente.
Federigo Borromeo, nato nel 1564, fu degli uomini rari in qualunque tempo, che abbiano impiegato un ingegno egregio, tutti i mezzi d'una grand'opulenza, tutti i vantaggi d'una condizione privilegiata, un intento continuo, nella ricerca e nell'esercizio del meglio. La sua vita è come un ruscello che, scaturito limpido dalla roccia, senza ristagnare nè intorbidarsi mai, in un lungo corso per diversi terreni, va limpido a gettarsi nel fiume. Tra gli agi e le pompe, badò fin dalla puerizia a quelle parole d'annegazione e d'umiltà, a quelle massime intorno alla vanità de' piaceri, all'ingiustizia dell'orgoglio, alla vera dignità e a' veri beni, che, sentite o non sentite ne' cuori, vengono trasmesse da una generazione all'altra, nel più elementare insegnamento della religione. Badò, dico, a quelle parole, a quelle massime, le prese sul serio, le gustò, le trovò vere; vide che non potevan dunque esser vere altre parole e altre massime opposte, che pure si trasmettono di generazione in generazione, con la stessa sicurezza, e talora dalle stesse labbra; e propose di prender per norma dell'azioni e de' pensieri quelle che erano il vero. Persuaso che la vita non è già destinata ad essere un peso per molti, e una festa per alcuni, ma per tutti un impiego, del quale ognuno renderà conto, cominciò da fanciullo a pensare come potesse render la sua utile e santa.
Nel 1580 manifestò la risoluzione di dedicarsi al ministero ecclesiastico, e ne prese l'abito dalle mani di quel suo cugino Carlo, che una fama, già fin d'allora antica e universale, predicava santo. Entrò poco dopo nel collegio fondato da questo in Pavia, e che porta ancora il nome del loro casato; e lì, applicandosi assiduamente
alle occupazioni che trovò prescritte, due altre ne assunse di sua volontà; e furono d'insegnar la dottrina cristiana ai più rozzi e derelitti del popolo, e di visitare, servire, consolare e soccorrere gl'infermi. Si valse dell'autorità che tutto gli conciliava in quel luogo, per attirare i suoi compagni a secondarlo in tali opere; e in ogni cosa onesta e profittevole esercitò come un primato d'esempio, un primato che le sue doti personali sarebbero forse bastate a procacciargli, se fosse anche stato l'infimo per condizione. I vantaggi d'un altro genere, che la sua gli avrebbe potuto procurare, non solo non li ricercò, ma mise ogni studio a schivarli. Volle una tavola piuttosto povera che frugale, usò un vestiario piuttosto povero che semplice; a conformità di questo, tutto il tenore della vita e il contegno. Nè credette mai di doverlo mutare, per quanto alcuni congiunti gridassero e si lamentassero che avvilisse così la dignità della casa. Un'altra guerra ebbe a sostenere con gl'istitutori, i quali, furtivamente e come per sorpresa, cercavano di mettergli davanti, addosso, intorno, qualche suppellettile più signorile, qualcosa che lo facesse distinguer dagli altri, e figurare come il principe del luogo: o credessero di farsi alla lunga ben volere con ciò; o fossero mossi da quella svisceratezza servile che s'invanisce e si ricrea nello splendore altrui; o fossero di que' prudenti che s'adombrano delle virtù come de' vizi, predicano sempre che la perfezione sta nel mezzo; e il mezzo lo fissan giusto in quel punto dov'essi sono arrivati, e ci stanno comodi. Federigo, non che lasciarsi vincere da que' tentativi, riprese coloro che li facevano; e ciò tra la pubertà e la giovinezza.
Che, vivente il cardinal Carlo, maggior di lui di ventisei anni, davanti a quella presenza grave, solenne, ch'esprimeva così al vivo la santità, e ne rammentava le opere, e alla quale, se ce ne fosse stato bisogno, avrebbe aggiunto autorità ogni momento l'ossequio manifesto e spontaneo de' circostanti, quali e quanti si fossero, Federigo fanciullo e giovinetto cercasse di conformarsi al contegno e al pensare d'un tal superiore, non è certamente da farsene maraviglia; ma è bensì cosa molto notabile che, dopo la morte di lui, nessuno si sia potuto accorgere che a Federigo, allor di vent'anni, fosse mancata una guida e un censore. La fama crescente del suo ingegno, della sua dottrina e della sua pietà, la parentela e gl'impegni di più d'un cardinale potente, il credito della sua famiglia, il nome stesso, a cui Carlo aveva quasi annessa nelle menti un'idea di santità e di preminenza, tutto ciò che deve, e tutto ciò che può condurre gli uomini alle dignità ecclesiastiche, concorreva a pronosticargliele. Ma egli, persuaso in cuore di ciò che nessuno il quale professi cristianesimo può negar con la bocca, non ci esser giusta superiorità d'uomo sopra gli uomini, se non in loro servizio, temeva le dignità, e cercava di scansarle; non certamente perchè sfuggisse di servire altrui; che poche vite furono spese in questo come la sua; ma perchè non si stimava abbastanza degno nè capace di così alto e pericoloso servizio. Perciò, venendogli, nel 1595, proposto da Clemente VIII l'arcivescovado di Milano, apparve fortemente turbato, e ricusò senza esitare. Cedette poi al comando espresso del papa.
Tali dimostrazioni, e chi non lo sa? non sono nè difficili nè rare; e l'ipocrisia non ha bisogno d'un più grande sforzo d'ingegno per farle, che la buffoneria per deriderle a buon conto, in ogni caso. Ma cessan forse per questo d'esser l'espressione naturale d'un sentimento virtuoso e sapiente? La vita è il paragone delle parole: e le parole ch'esprimono quel sentimento, fossero anche passate sulle labbra di tutti gl'impostori e di tutti i beffardi del mondo, saranno sempre belle, quando siano precedute e seguite da una vita di disinteresse e di sacrifizio.
In Federigo arcivescovo apparve uno studio singolare e continuo di non prender per sè, delle ricchezze, del tempo, delle cure, di tutto se stesso in somma, se non quanto fosse strettamente necessario. Diceva, come tutti dicono, che le rendite ecclesiastiche sono patrimonio de' poveri: come poi intendesse infatti una tal massima, si veda da questo. Volle che si stimasse a quanto poteva ascendere il suo mantenimento e quello della sua servitù; e dettogli che seicento scudi (scudo si chiamava allora quella moneta d'oro che, rimanendo sempre dello stesso peso e titolo, fu poi detta zecchino), diede ordine che tanti se ne contasse ogni anno dalla sua cassa particolare a quella della mensa; non credendo che a lui ricchissimo fosse lecito vivere di quel patrimonio. Del suo poi era così scarso e sottile misuratore a se stesso, che badava di non ismettere un vestito, prima che fosse logoro affatto: unendo però, come fu notato da scrittori contemporanei, al genio della semplicità quello d'una squisita pulizia: due abitudini notabili infatti, in quell'età sudicia e sfarzosa. Similmente, affinchè nulla si disperdesse degli avanzi della sua mensa frugale, gli assegnò a un ospizio di poveri; e uno di questi, per suo ordine, entrava ogni giorno nella sala del pranzo a raccoglier ciò che fosse rimasto. Cure, che potrebbero forse indur concetto d'una virtù gretta, misera, angustiosa, d'una mente impaniata nelle minuzie, e incapace di disegni elevati; se non fosse in piedi questa biblioteca ambrosiana, che
Federigo ideò con sì animosa lautezza, ed eresse, con tanto dispendio, da' fondamenti; per fornir la quale di libri e di manoscritti, oltre il dono de' già raccolti con grande studio e spesa da lui, spedì otto uomini, de' più colti ed esperti che potè avere, a farne incetta, per l'Italia, per la Francia, per la Spagna, per la Germania, per le Fiandre, nella Grecia, al Libano, a Gerusalemme. Così riuscì a radunarvi circa trentamila volumi stampati, e quattordicimila manoscritti. Alla biblioteca unì un collegio di dottori (furon nove, e pensionati da lui fin che visse; dopo, non bastando a quella spesa l'entrate ordinarie, furon ristretti a due); e il loro ufizio era di coltivare vari studi, teologia, storia, lettere, antichità ecclesiastiche, lingue orientali, con l'obbligo ad ognuno di pubblicar qualche lavoro sulla materia assegnatagli; v'unì un collegio da lui detto trilingue, per lo studio delle lingue greca, latina e italiana; un collegio d'alunni, che venissero istruiti in quelle facoltà e lingue, per insegnarle un giorno; v'unì una stamperia di lingue orientali, dell'ebraica cioè, della caldea, dell'arabica, della persiana, dell'armena; una galleria di quadri, una di statue, e una scuola delle tre principali arti del disegno. Per queste, potè trovar professori già formati; per il rimanente, abbiam visto che da fare gli avesse dato la raccolta de' libri e de' manoscritti; certo più difficili a trovarsi dovevano essere i tipi di quelle lingue, allora molto men coltivate in Europa che al presente; più ancora de' tipi, gli uomini. Basterà il dire che, di nove dottori, otto ne prese tra i giovani alunni del seminario; e da questo si può argomentare che giudizio facesse degli studi consumati e delle riputazioni fatte di quel tempo: giudizio conforme a quello che par che n'abbia portato la posterità, col mettere gli uni e le altre in dimenticanza. Nelle regole che stabilì per l'uso e per il governo della biblioteca, si vede un intento d'utilità perpetua, non solamente bello in sè, ma in molte parti sapiente e gentile molto al di là dell'idee e dell'abitudini comuni di quel tempo. Prescrisse al bibliotecario che mantenesse commercio con gli uomini più dotti d'Europa, per aver da loro notizie dello stato delle scienze, e avviso de' libri migliori che venissero fuori in ogni genere, e farne acquisto; gli prescrisse d'indicare agli studiosi i libri che non conoscessero, e potesser loro esser utili; ordinò che a tutti, fossero cittadini o forestieri, si desse comodità e tempo di servirsene, secondo il bisogno. Una tale intenzione deve ora parere ad ognuno troppo naturale, e immedesimata con la fondazione d'una biblioteca: allora non era così. E in una storia dell'ambrosiana, scritta (col costrutto e con l'eleganze comuni del secolo) da un Pierpaolo Bosca, che vi fu bibliotecario dopo la morte di Federigo, vien notato espressamente, come cosa singolare, che in questa libreria, eretta da un privato, quasi tutta a sue spese, i libri fossero esposti alla vista del pubblico, dati a chiunque li chiedesse, e datogli anche da sedere, e carta, penne e calamaio, per prender gli appunti che gli potessero bisognare; mentre in qualche altra insigne biblioteca pubblica d'Italia, i libri non erano nemmen visibili, ma chiusi in armadi, donde non si levavano se non per gentilezza de' bibliotecari, quando si sentivano di farli vedere un momento; di dare ai concorrenti il comodo di studiare, non se n'aveva neppur l'idea. Dimodochè arricchir tali biblioteche era un sottrar libri all'uso comune: una di quelle coltivazioni, come ce n'era e ce n'è tuttavia molte, che isteriliscono il campo.
Non domandate quali siano stati gli effetti di questa fondazione del Borromeo sulla coltura pubblica: sarebbe facile dimostrare in due frasi, al modo che si dimostra, che furon miracolosi, o che non furon niente; cercare e spiegare, fino a un certo segno, quali siano stati veramente, sarebbe cosa di molta fatica, di poco costrutto, e fuor di tempo. Ma pensate che generoso, che giudizioso, che benevolo, che perseverante amatore del miglioramento umano, dovesse essere colui che volle una tal cosa, la volle in quella maniera, e l'eseguì, in mezzo a quell'ignorantaggine, a quell'inerzia, a quell'antipatia generale per ogni applicazione studiosa, e per conseguenza in mezzo ai cos'importa? e c'era altro da pensare? e che bell'invenzione! e mancava anche questa, e simili; che saranno certissimamente stati più che gli scudi spesi da lui in quell'impresa; i quali furon centocinquemila, la più parte de' suoi.
Per chiamare un tal uomo sommamente benefico e liberale, può parer che non ci sia bisogno di sapere se n'abbia spesi molt'altri in soccorso immediato de' bisognosi; e ci son forse ancora di quelli che pensano che le spese di quel genere, e sto per dire tutte le spese, siano la migliore e la più utile elemosina. Ma Federigo teneva l'elemosina propriamente detta per un dovere principalissimo; e qui, come nel resto, i suoi fatti furon consentanei all'opinione. La sua vita fu un continuo profondere ai poveri; e a proposito di questa stessa carestia di cui ha già parlato la nostra storia, avremo tra poco occasione di riferire alcuni tratti, dai quali si vedrà che sapienza e che gentilezza abbia saputo mettere anche in questa liberalità. De' molti esempi singolari che d'una tale sua virtù hanno notati i suoi biografi, ne citeremo qui un solo. Avendo risaputo che un nobile usava artifizi e angherie per far monaca una sua figlia, la quale desiderava piuttosto di maritarsi, fece venire il padre; e cavatogli di bocca che il vero motivo di quella vessazione era il non avere quattromila scudi che, secondo lui, sarebbero stati necessari a maritar la figlia convenevolmente, Federigo la dotò di quattromila scudi. Forse a taluno parrà questa una larghezza eccessiva, non ben ponderata, troppo condiscendente agli stolti capricci d'un superbo; e che quattromila scudi potevano esser meglio impiegati in cent'altre maniere. A questo non abbiamo nulla da rispondere, se non che sarebbe da desiderarsi che si vedessero spesso eccessi d'una virtù così libera dall'opinioni dominanti (ogni tempo ha le sue), così indipendente dalla tendenza generale, come, in questo caso, fu quella che mosse un uomo a dar quattromila scudi, perchè una giovine non fosse fatta monaca.
La carità inesausta di quest'uomo, non meno che nel dare, spiccava in tutto il suo contegno. Di facile abbordo con tutti, credeva di dovere specialmente a quelli che si chiamano di bassa condizione, un viso gioviale, una cortesia affettuosa; tanto più, quanto ne trovan meno nel mondo. E qui pure ebbe a combattere co' galantuomini del ne quid nimis, i quali, in ogni cosa, avrebbero voluto farlo star ne' limiti, cioè ne' loro limiti. Uno di costoro, una volta che, nella visita d'un paese alpestre e salvatico, Federigo istruiva certi poveri fanciulli, e, tra l'interrogare e l'insegnare, gli andava amorevolmente accarezzando, l'avvertì che usasse più riguardo nel far tante carezze a que' ragazzi, perche eran troppo sudici e stomacosi: come se supponesse, il buon uomo, che Federigo non avesse senso abbastanza per fare una tale scoperta, o non abbastanza perspicacia, per trovar da sè quel ripiego così fino. Tale è, in certe condizioni di tempi e di cose, la sventura degli uomini costituiti in certe dignità: che mentre così di rado si trova chi gli avvisi de' loro mancamenti, non manca poi gente coraggiosa a riprenderli del loro far bene. Ma il buon vescovo, non senza un certo risentimento, rispose: – sono mie anime, e forse non vedranno mai più la mia faccia; e non volete che gli abbracci?
Ben raro però era il risentimento in lui, ammirato per la soavità de' suoi modi, per una pacatezza imperturbabile, che si sarebbe attribuita a una felicità straordinaria di temperamento; ed era l'effetto d'una disciplina costante sopra un'indole viva e risentita. Se qualche volta si mostrò severo, anzi brusco, fu co' pastori suoi subordinati che scoprisse rei d'avarizia o di negligenza o d'altre tacce specialmente opposte allo spirito del loro nobile ministero. Per tutto ciò che potesse toccare o il suo interesse, o la sua gloria temporale, non dava mai segno di gioia, nè di rammarico, nè d'ardore, nè d'agitazione: mirabile se questi moti non si destavano nell'animo suo, più mirabile se vi si destavano. Non solo da' molti conclavi ai quali assistette, riportò il concetto di non aver mai aspirato a quel posto così desiderabile all'ambizione, e così terribile alla pietà; ma una volta che un collega, il quale contava molto, venne a offrirgli il suo voto e quelli della sua fazione (brutta parola, ma era quella che usavano), Federigo rifiutò una tal proposta in modo, che quello depose il pensiero, e si rivolse altrove. Questa stessa modestia, quest'avversione al predominare apparivano ugualmente nell'occasioni più comuni della vita. Attento e infaticabile a disporre e a governare, dove riteneva che fosse suo dovere il farlo, sfuggì sempre d'impicciarsi negli affari altrui; anzi si scusava a tutto potere dall'ingerirvisi ricercato: discrezione e ritegno non comune, come ognuno sa, negli uomini zelatori del bene, qual era Federigo.
Se volessimo lasciarci andare al piacere di raccogliere i tratti notabili del suo carattere, ne risulterebbe certamente un complesso singolare di meriti in apparenza opposti, e certo difficili a trovarsi insieme. Però non ometteremo di notare un'altra singolarità di quella bella vita: che, piena come fu d'attività, di governo, di funzioni, d'insegnamento, d'udienze, di visite diocesane, di viaggi, di contrasti, non solo lo studio c'ebbe una parte, ma ce n'ebbe tanta, che per un letterato di professione sarebbe bastato. E infatti, con tant'altri e diversi titoli di lode, Federigo ebbe anche, presso i suoi contemporanei, quello d'uom dotto.
Non dobbiamo però dissimulare che tenne con ferma persuasione, e sostenne in pratica, con lunga costanza, opinioni, che al giorno d'oggi parrebbero a ognuno piuttosto strane che mal fondate; dico anche a coloro che avrebbero una gran voglia di trovarle giuste. Chi lo volesse difendere in questo, ci sarebbe quella scusa così corrente e ricevuta, ch'erano errori del suo tempo, piuttosto che suoi: scusa che, per certe cose, e quando risulti dall'esame particolare de' fatti, può aver qualche valore, o anche molto; ma che applicata così nuda e alla cieca, come si fa d'ordinario, non significa proprio nulla. E perciò, non volendo risolvere con formole semplici questioni complicate, nè allungar troppo un episodio, tralasceremo anche d'esporle; bastandoci d'avere accennato così alla sfuggita che, d'un uomo così ammirabile in complesso, noi non pretendiamo che ogni cosa lo fosse ugualmente; perchè non paia che abbiam voluto scrivere un'orazion funebre.
Non è certamente fare ingiuria ai nostri lettori il supporre che qualcheduno di loro domandi se di tanto ingegno e di tanto studio quest'uomo abbia lasciato qualche monumento. Se n'ha lasciati! Circa cento son l'opere che rimangon di lui, tra grandi e piccole, tra latine e italiane, tra stampate e manoscritte, che si serbano nella biblioteca da lui fondata: trattati di morale, orazioni, dissertazioni di storia, d'antichità sacra e profana, di letteratura, d'arti e d'altro. "E come mai, dirà codesto lettore, tante opere sono dimenticate, o almeno così poco conosciute, così poco ricercate? Come mai, con tanto ingegno, con tanto studio, con tanta pratica degli uomini e delle cose, con tanto meditare, con tanta passione per il buono e per il bello, con tanto candor d'animo, con tant'altre di quelle qualità che fanno il grande scrittore, questo, in cento opere, non ne ha lasciata neppur una di quelle che son riputate insigni anche da chi non le approva in tutto, e conosciute di titolo anche da chi non le legge? Come mai, tutte insieme, non sono bastate a procurare, almeno col numero, al suo nome una fama letteraria presso noi posteri?"
La domanda è ragionevole senza dubbio, e la questione, molto interessante; perchè le ragioni di questo fenomeno si troverebbero con l'osservar molti fatti generali: e trovate, condurrebbero alla spiegazione di più altri fenomeni simili. Ma sarebbero molte e prolisse: e poi se non v'andassero a genio? se vi facessero arricciare il naso? Sicchè sarà meglio che riprendiamo il filo della storia, e che, in vece di cicalar più a lungo intorno a quest'uomo, andiamo a vederlo in azione, con la guida del nostro autore.

CAPITOLO XXIII
Il cardinal Federigo, intanto che aspettava l'ora d'andar in chiesa a celebrar gli ufizi divini, stava studiando, com'era solito di fare in tutti i ritagli di tempo; quando entrò il cappellano crocifero, con un viso alterato.
– Una strana visita, strana davvero, monsignore illustrissimo!
– Chi è? – domandò il cardinale.
– Niente meno che il signor.... – riprese il cappellano – e spiccando le sillabe con una gran significazione, proferì quel nome che noi non possiamo scrivere ai nostri lettori. Poi soggiunse: – è qui fuori in persona; e chiede nient'altro che d'esser introdotto da vossignoria illustrissima.
– Lui! – disse il cardinale, con un viso animato, chiudendo il libro, e alzandosi da sedere: – venga! venga subito!
– Ma.... – replicò il cappellano, senza moversi: – vossignoria illustrissima deve sapere chi è costui: quel bandito, quel famoso....
– E non è una fortuna per un vescovo, che a un tal uomo sia nata la volontà di venirlo a trovare?
– Ma.... – insistette il cappellano: – noi non possiamo mai parlare di certe cose, perchè monsignore dice che le son ciance: però quando viene il caso, mi pare che sia un dovere.... Lo zelo fa de' nemici, monsignore; e noi sappiamo positivamente che più d'un ribaldo ha osato vantarsi che, un giorno o l'altro....
– E che hanno fatto? – interruppe il cardinale.
– Dico che costui è un appaltatore di delitti, un disperato, che tiene corrispondenza co' disperati più furiosi, e che può esser mandato....
– Oh, che disciplina è codesta, – interruppe ancora sorridendo Federigo, – che i soldati esortino il generale ad aver paura? – Poi, divenuto serio e pensieroso, riprese: – san Carlo non si sarebbe trovato nel caso di dibattere se dovesse ricevere un tal uomo: sarebbe andato a cercarlo. Fatelo entrar subito: ha già aspettato troppo.
Il cappellano si mosse, dicendo tra sè: "non c'è rimedio: tutti questi santi sono ostinati".
Aperto l'uscio, e affacciatosi alla stanza dov'era il signore e la brigata, vide questa ristretta in una parte, a bisbigliare e a guardar di sott'occhio quello, lasciato solo in un canto. S'avviò verso di lui; e intanto squadrandolo, come poteva, con la coda dell'occhio, andava pensando che diavolo d'armeria poteva esser nascosta sotto quella casacca; e che, veramente, prima d'introdurlo, avrebbe dovuto proporgli almeno.... ma non si seppe risolvere. Gli s'accostò, e disse: – monsignore aspetta vossignoria. Si contenti di venir con me –. E precedendolo in quella piccola folla, che subito fece ala, dava a destra e a sinistra occhiate, le quali significavano: cosa volete? non lo sapete anche voi altri, che fa sempre a modo suo?
Appena introdotto l'innominato, Federigo gli andò incontro, con un volto premuroso e sereno, e con le braccia aperte, come a una persona desiderata, e fece subito cenno al cappellano che uscisse: il quale ubbidì.
I due rimasti stettero alquanto senza parlare, e diversamente sospesi. L'innominato, ch'era stato come portato lì per forza da una smania inesplicabile, piuttosto che condotto da un determinato disegno, ci stava anche come per forza, straziato da due passioni opposte, quel desiderio e quella speranza confusa di trovare un refrigerio al tormento interno, e dall'altra parte una stizza, una vergogna di venir lì come un pentito, come un sottomesso, come un miserabile, a confessarsi in colpa, a implorare un uomo: e non trovava parole, nè quasi ne cercava. Però, alzando gli occhi in viso a quell'uomo, si sentiva sempre più penetrare da un sentimento di venerazione imperioso insieme e soave, che, aumentando la fiducia, mitigava il dispetto, e senza prender l'orgoglio di fronte, l'abbatteva, e, dirò così, gl'imponeva silenzio.
La presenza di Federigo era infatti di quelle che annunziano una superiorità, e la fanno amare. Il portamento era naturalmente composto, e quasi involontariamente maestoso, non incurvato nè impigrito punto dagli anni; l'occhio grave e vivace, la fronte serena e pensierosa; con la canizie, nel pallore, tra i segni dell'astinenza, della meditazione, della fatica, una specie di floridezza verginale: tutte le forme del volto indicavano che, in altre età, c'era stata quella che più propriamente si chiama bellezza; l'abitudine de' pensieri solenni e benevoli, la pace interna d'una lunga vita, l'amore degli uomini, la gioia continua d'una speranza ineffabile, vi avevano sostituita una, direi quasi, bellezza senile, che spiccava ancor più in quella magnifica semplicità della porpora.
Tenne anche lui, qualche momento, fisso nell'aspetto dell'innominato il suo sguardo penetrante, ed esercitato da lungo tempo a ritrarre dai sembianti i pensieri; e, sotto a quel fosco e a quel turbato, parendogli di scoprire sempre più qualcosa di conforme alla speranza da lui concepita al primo annunzio d'una tal visita, tutt'animato, – oh! – disse: – che preziosa visita è questa! e quanto vi devo esser grato d'una sì buona risoluzione; quantunque per me abbia un po' del rimprovero!
– Rimprovero! – esclamò il signore maravigliato, ma raddolcito da quelle parole e da quel fare, e contento che il cardinale avesse rotto il ghiaccio, e avviato un discorso qualunque.
– Certo, m'è un rimprovero, – riprese questo, – ch'io mi sia lasciato prevenir da voi; quando, da tanto tempo, tante volte, avrei dovuto venir da voi io.
– Da me, voi! Sapete chi sono? V'hanno detto bene il mio nome?
– E questa consolazione ch'io sento, e che, certo, vi si manifesta nel mio aspetto, vi par egli ch'io dovessi provarla all'annunzio, alla vista d'uno sconosciuto? Siete voi che me la fate provare; voi, dico, che avrei dovuto cercare; voi che almeno ho tanto amato e pianto, per cui ho tanto pregato; voi, de' miei figli, che pure amo tutti e di cuore, quello che avrei più desiderato d'accogliere e d'abbracciare, se avessi creduto di poterlo sperare. Ma Dio sa fare Egli solo le maraviglie, e supplisce alla debolezza, alla lentezza de' suoi poveri servi.
L'innominato stava attonito a quel dire così infiammato, a quelle parole, che rispondevano tanto risolutamente a ciò che non aveva ancor detto, nè era ben determinato di dire; e commosso ma sbalordito, stava in silenzio. – E che? – riprese, ancor più affettuosamente, Federigo: – voi avete una buona nuova da darmi, e me la fate tanto sospirare?
– Una buona nuova, io? Ho l'inferno nel cuore; e vi darò una buona nuova? Ditemi voi, se lo sapete, qual è questa buona nuova che aspettate da un par mio.
– Che Dio v'ha toccato il cuore, e vuol farvi suo, – rispose pacatamente il cardinale.
– Dio! Dio! Dio! Se lo vedessi! Se lo sentissi! Dov'è questo Dio?
– Voi me lo domandate? voi? E chi più di voi l'ha vicino? Non ve lo sentite in cuore, che v'opprime, che v'agita, che non vi lascia stare, e nello stesso tempo v'attira, vi fa presentire una speranza di quiete, di consolazione, d'una consolazione che sarà piena, immensa, subito che voi lo riconosciate, lo confessiate, l'imploriate?
– Oh, certo! ho qui qualche cosa che m'opprime, che mi rode! Ma Dio! Se c'è questo Dio, se è quello che dicono, cosa volete che faccia di me?
Queste parole furon dette con un accento disperato; ma Federigo, con un tono solenne, come di placida ispirazione, rispose: – cosa può far Dio di voi? cosa vuol farne? Un segno della sua potenza e della sua bontà: vuol cavar da voi una gloria che nessun altro gli potrebbe dare. Che il mondo gridi da tanto tempo contro di voi, che mille e mille voci detestino le vostre opere.... – (l'innominato si scosse, e rimase stupefatto un momento nel sentir quel linguaggio così insolito, più stupefatto ancora di non provarne sdegno, anzi quasi un sollievo); – che gloria, – proseguiva Federigo, – ne viene a Dio? Son voci di terrore, son voci d'interesse; voci forse anche di giustizia, ma d'una giustizia così facile, così naturale! alcune forse, pur troppo, d'invidia di codesta vostra sciagurata potenza, di codesta, fino ad oggi, deplorabile sicurezza d'animo. Ma quando voi stesso sorgerete a condannare la vostra vita, ad accusar voi stesso, allora! allora Dio sarà glorificato! E voi domandate cosa Dio possa far di voi? Chi son io pover'uomo, che sappia dirvi fin d'ora che profitto possa ricavar da voi un tal Signore? cosa possa fare di codesta volontà impetuosa, di codesta imperturbata costanza, quando l'abbia animata, infiammata d'amore, di speranza, di pentimento? Chi siete voi, pover'uomo, che vi pensiate d'aver saputo da voi immaginare e fare cose più grandi nel male, che Dio non possa farvene volere e operare nel bene? Cosa può Dio far di voi? E perdonarvi? e farvi salvo? e compire in voi l'opera della redenzione? Non son cose magnifiche e degne di Lui? Oh pensate! se io omiciattolo, io miserabile, e pur così pieno di me stesso, io qual mi sono, mi struggo ora tanto della vostra salute, che per essa darei con gaudio (Egli m'è testimonio) questi pochi giorni che mi rimangono; oh pensate! quanta, quale debba essere la carità di Colui che m'infonde questa così imperfetta, ma così viva; come vi ami, come vi voglia Quello che mi comanda e m'ispira un amore per voi che mi divora!
A misura che queste parole uscivan dal suo labbro, il volto, lo sguardo, ogni moto ne spirava il senso. La faccia del suo ascoltatore, di stravolta e convulsa, si fece da principio attonita e intenta; poi si compose a una commozione più profonda e meno angosciosa; i suoi occhi, che dall'infanzia più non conoscevan le lacrime, si gonfiarono; quando le parole furon cessate, si coprì il viso con le mani, e diede in un dirotto pianto, che fu come l'ultima e più chiara risposta.
– Dio grande e buono! – esclamò Federigo, alzando gli occhi e le mani al cielo: – che ho mai fatto io, servo inutile, pastore sonnolento, perche Voi mi chiamaste a questo convito di grazia, perche mi faceste degno d'assistere a un sì giocondo prodigio! – Così dicendo, stese la mano a prender quella dell'innominato.
– No! – gridò questo, – no! lontano, lontano da me voi: non lordate quella mano innocente e benefica. Non sapete tutto ciò che ha fatto questa che volete stringere.
– Lasciate, – disse Federigo, prendendola con amorevole violenza, – lasciate ch'io stringa codesta mano che riparerà tanti torti, che spargerà tante beneficenze, che solleverà tanti afflitti, che si stenderà disarmata, pacifica, umile a tanti nemici.
– È troppo! – disse, singhiozzando, l'innominato. – Lasciatemi, monsignore; buon Federigo, lasciatemi. Un popolo affollato v'aspetta; tant'anime buone, tant'innocenti, tanti venuti da lontano, per vedervi una volta, per sentirvi: e voi vi trattenete.... con chi!
– Lasciamo le novantanove pecorelle, – rispose il cardinale: – sono in sicuro sul monte: io voglio ora stare con quella ch'era smarrita. Quell'anime son forse ora ben più contente, che di vedere questo povero vescovo. Forse Dio, che ha operato in voi il prodigio della misericordia, diffonde in esse una gioia di cui non sentono ancora la cagione. Quel popolo è forse unito a noi senza saperlo: forse lo Spirito mette ne' loro cuori un ardore indistinto di carità, una preghiera ch'esaudisce per voi, un rendimento di grazie di cui voi siete l'oggetto non ancor conosciuto –. Così dicendo, stese le braccia al collo dell'innominato; il quale, dopo aver tentato di sottrarsi, e resistito un momento, cedette, come vinto da quell'impeto di carità, abbracciò anche lui il cardinale, e abbandonò sull'omero di lui il suo volto tremante e mutato. Le sue lacrime ardenti cadevano sulla porpora incontaminata di Federigo; e le mani incolpevoli di questo stringevano affettuosamente quelle membra, premevano quella casacca, avvezza a portar l'armi della violenza e del tradimento.
L'innominato, sciogliendosi da quell'abbraccio, si coprì di nuovo gli occhi con una mano, e, alzando insieme la faccia, esclamò: – Dio veramente grande! Dio veramente buono! io mi conosco ora, comprendo chi sono; le mie iniquità mi stanno davanti; ho ribrezzo di me stesso; eppure....! eppure provo un refrigerio, una gioia, sì una gioia, quale non ho provata mai in tutta questa mia orribile vita!
– È un saggio, – disse Federigo, – che Dio vi dà per cattivarvi al suo servizio, per animarvi ad entrar risolutamente nella nuova vita in cui avrete tanto da disfare, tanto da riparare, tanto da piangere!
– Me sventurato! – esclamò il signore, – quante, quante.... cose, le quali non potrò se non piangere! Ma almeno ne ho d'intraprese, d'appena avviate, che posso, se non altro, rompere a mezzo: una ne ho, che posso romper subito, disfare, riparare.
Federigo si mise in attenzione; e l'innominato raccontò brevemente, ma con parole d'esecrazione anche più forti di quelle che abbiamo adoprato noi, la prepotenza fatta a Lucia, i terrori, i patimenti della poverina, e come aveva implorato, e la smania che quell'implorare aveva messa addosso a lui, e come essa era ancor nel castello....
– Ah, non perdiam tempo! – esclamò Federigo, ansante di pietà e di sollecitudine. – Beato voi! Questo è pegno del perdono di Dio! far che possiate diventare strumento di salvezza a chi volevate esser di rovina. Dio vi benedica! Dio v'ha benedetto! Sapete di dove sia questa povera nostra travagliata?
Il signore nominò il paese di Lucia.
– Non è lontano di qui, – disse il cardinale: – lodato sia Dio; e probabilmente.... – Così dicendo, corse a un tavolino, e scosse un campanello. E subito entrò con ansietà il cappellano crocifero, e per la prima cosa, guardò l'innominato; e vista quella faccia mutata, e quegli occhi rossi di pianto, guardò il cardinale; e sotto quell'inalterabile compostezza, scorgendogli in volto come un grave contento, e una premura quasi impaziente, era per rimanere estatico con la bocca aperta, se il cardinale non l'avesse subito svegliato da quella contemplazione, domandandogli se, tra i parrochi radunati lì, si trovasse quello di ***.
– C'è, monsignore illustrissimo, – rispose il cappellano.
– Fatelo venir subito, – disse Federigo, – e con lui il parroco qui della chiesa.
Il cappellano uscì, e andò nella stanza dov'eran que' preti riuniti: tutti gli occhi si rivolsero a lui. Lui, con la bocca tuttavia aperta, col viso ancor tutto dipinto di quell'estasi, alzando le mani, e movendole per aria, disse: – signori! signori! haec mutatio dexterae Excelsi –. E stette un momento senza dir altro. Poi, ripreso il tono e la voce della carica, soggiunse: – sua signoria illustrissima e reverendissima vuole il signor curato della parrocchia, e il signor curato di ***.
Il primo chiamato venne subito avanti, e nello stesso tempo, uscì di mezzo alla folla un: – io? – strascicato, con un'intonazione di maraviglia.
– Non è lei il signor curato di ***? – riprese il cappellano.
– Per l'appunto; ma....
– Sua signoria illustrissima e reverendissima vuol lei.
– Me? – disse ancora quella voce, significando chiaramente in quel monosillabo: come ci posso entrar io? Ma questa volta, insieme con la voce, venne fuori l'uomo, don Abbondio in persona, con un passo forzato, e con un viso tra l'attonito e il disgustato. Il cappellano gli fece un cenno con la mano, che voleva dire: a noi, andiamo; ci vuol tanto? E precedendo i due curati, andò all'uscio, l'aprì, e gl'introdusse.
Il cardinale lasciò andar la mano dell'innominato, col quale intanto aveva concertato quello che dovevan fare; si discostò un poco, e chiamò con un cenno il curato della chiesa. Gli disse in succinto di che si trattava; e se saprebbe trovar subito una buona donna che volesse andare in una lettiga al castello, a prender Lucia: una donna di cuore e di testa, da sapersi ben governare in una spedizione così nuova, e usar le maniere più a proposito, trovar le parole più adattate, a rincorare, a tranquillizzare quella poverina, a cui, dopo tante angosce, e in tanto turbamento, la liberazione stessa poteva metter nell'animo una nuova confusione. Pensato un momento, il curato disse che aveva la persona a proposito, e uscì. Il cardinale chiamò con un altro cenno il cappellano, al quale ordinò che facesse preparare subito la lettiga e i lettighieri, e sellare due mule. Uscito anche il cappellano, si voltò a don Abbondio.
Questo, che già gli era vicino, per tenersi lontano da quell'altro signore, e che intanto dava un'occhiatina di sotto in su ora all'uno ora all'altro, seguitando a almanaccar tra sè che cosa mai potesse essere tutto quel rigirìo, s'accostò di più, fece una riverenza, e disse: – m'hanno significato che vossignoria illustrissima mi voleva me; ma io credo che abbiano sbagliato.
– Non hanno sbagliato, – rispose Federigo: – ho una buona nuova da darvi, e un consolante, un soavissimo incarico. Una vostra parrocchiana, che avrete pianta per ismarrita, Lucia Mondella, è ritrovata, è qui vicino, in casa di questo mio caro amico; e voi anderete ora con lui, e con una donna che il signor curato di qui è andato a cercare, anderete, dico, a prendere quella vostra creatura, e l'accompagnerete qui.
Don Abbondio fece di tutto per nascondere la noia, che dico? l'affanno e l'amaritudine che gli dava una tale proposta, o comando che fosse; e non essendo più a tempo a sciogliere e a scomporre un versaccio già formato sulla sua faccia, lo nascose, chinando profondamente la testa, in segno d'ubbidienza. E non l'alzò che per fare un altro profondo inchino all'innominato, con un'occhiata pietosa che diceva: sono nelle vostre mani: abbiate misericordia: parcere subjectis.
Gli domandò poi il cardinale, che parenti avesse Lucia.
– Di stretti, e con cui viva, o vivesse, non ha che la madre, – rispose don Abbondio.
– E questa si trova al suo paese?
– Monsignor, sì.
– Giacchè, – riprese Federigo, – quella povera giovine non potrà esser così presto restituita a casa sua, le sarà una gran consolazione di veder subito la madre: quindi, se il signor curato di qui non torna prima ch'io vada in chiesa, fatemi voi il piacere di dirgli che trovi un baroccio o una cavalcatura; e spedisca un uomo di giudizio a cercar quella donna, per condurla qui.
– E se andassi io? – disse don Abbondio.
– No, no, voi: v'ho già pregato d'altro, – rispose il cardinale.
– Dicevo, – replicò don Abbondio, – per disporre quella povera madre. È una donna molto sensitiva; e ci vuole uno che la conosca, e la sappia prendere per il suo verso, per non farle male in vece di bene.
– E per questo, vi prego d'avvertire il signor curato che scelga un uomo di proposito: voi siete molto più necessario altrove, – rispose il cardinale. E avrebbe voluto dire: quella povera giovine ha molto più bisogno di veder subito una faccia conosciuta, una persona sicura, in quel castello, dopo tant'ore di spasimo, e in una terribile oscurità dell'avvenire. Ma questa non era ragione da dirsi così chiaramente davanti a quel terzo. Parve però strano al cardinale che don Abbondio non l'avesse intesa per aria, anzi pensata da sè; e così fuor di luogo gli parve la proposta e l'insistenza, che pensò doverci esser sotto qualche cosa. Lo guardò in viso, e vi scoprì facilmente la paura di viaggiare con quell'uomo tremendo, d'andare in quella casa, anche per pochi momenti. Volendo quindi dissipare affatto quell'ombre codarde, e non piacendogli di tirare in disparte il curato e di bisbigliar con lui in segreto, mentre il suo nuovo amico era lì in terzo, pensò che il mezzo più opportuno era di far ciò che avrebbe fatto anche senza questo motivo, parlare all'innominato medesimo; e dalle sue risposte don Abbondio intenderebbe finalmente che quello non era più uomo da averne paura. S'avvicinò dunque all'innominato, e con quell'aria di spontanea confidenza, che si trova in una nuova e potente affezione, come in un'antica intrinsichezza, – non crediate, – gli disse, – ch'io mi contenti di questa visita per oggi. Voi tornerete, n'è vero? in compagnia di questo ecclesiastico dabbene?
– S'io tornerò? – rispose l'innominato: – quando voi mi rifiutaste, rimarrei ostinato alla vostra porta, come il povero. Ho bisogno di parlarvi! ho bisogno di sentirvi, di vedervi! ho bisogno di voi!
Federigo gli prese la mano, gliela strinse, e disse: – favorirete dunque di restare a desinare con noi. V'aspetto. Intanto, io vo a pregare, e a render grazie col popolo; e voi a cogliere i primi frutti della misericordia.
Don Abbondio, a quelle dimostrazioni, stava come un ragazzo pauroso, che veda uno accarezzar con sicurezza un suo cagnaccio grosso, rabbuffato, con gli occhi rossi, con un nomaccio famoso per morsi e per ispaventi, e senta dire al padrone che il suo cane è un buon bestione, quieto, quieto: guarda il padrone, e non contraddice nè approva; guarda il cane, e non ardisce accostarglisi, per timore che il buon bestione non gli mostri i denti, fosse anche per fargli le feste; non ardisce allontanarsi, per non farsi scorgere; e dice in cuor suo: oh se fossi a casa mia!
Al cardinale, che s'era mosso per uscire, tenendo sempre per la mano e conducendo seco l'innominato, diede di nuovo nell'occhio il pover'uomo, che rimaneva indietro, mortificato, malcontento, facendo il muso senza volerlo. E pensando che forse quel dispiacere gli potesse anche venire dal parergli d'esser trascurato, e come lasciato in un canto, tanto più in paragone d'un facinoroso così ben accolto, così accarezzato, se gli voltò nel passare, si fermò un momento, e con un sorriso amorevole, gli disse: – signor curato, voi siete sempre con me nella casa del nostro buon Padre; ma questo.... questo perierat, et inventus est.
– Oh quanto me ne rallegro! – disse don Abbondio, facendo una gran riverenza a tutt'e due in comune.
L'arcivescovo andò avanti, spinse l'uscio, che fu subito spalancato di fuori da due servitori, che stavano uno di qua e uno di là: e la mirabile coppia apparve agli sguardi bramosi del clero raccolto nella stanza. Si videro que' due volti sui quali era dipinta una commozione diversa, ma ugualmente profonda; una tenerezza riconoscente, un'umile gioia nell'aspetto venerabile di Federigo; in quello dell'innominato, una confusione temperata di conforto, un nuovo pudore, una compunzione, dalla quale però traspariva tuttavia il vigore di quella selvaggia e risentita natura. E si seppe poi, che a più d'uno de' riguardanti era allora venuto in mente quel detto d'Isaia: il lupo e l'agnello andranno ad un pascolo; il leone e il bue mangeranno insieme lo strame. Dietro veniva don Abbondio, a cui nessuno badò.
Quando furono nel mezzo della stanza, entrò dall'altra parte l'aiutante di camera del cardinale, e gli s'accostò, per dirgli che aveva eseguiti gli ordini comunicatigli dal cappellano; che la lettiga e le due mule eran preparate, e s'aspettava soltanto la donna che il curato avrebbe condotta. Il cardinale gli disse che, appena arrivato questo, lo facesse parlar subito con don Abbondio: e tutto poi fosse agli ordini di questo e dell'innominato; al quale strinse di nuovo la mano, in atto di commiato, dicendo: – v'aspetto –. Si voltò a salutar don Abbondio, e s'avviò dalla parte che conduceva alla chiesa. Il clero gli andò dietro, tra in folla e in processione: i due compagni di viaggio rimasero soli nella stanza.
Stava l'innominato tutto raccolto in sè, pensieroso, impaziente che venisse il momento d'andare a levar di pene e di carcere la sua Lucia: sua ora in un senso così diverso da quello che lo fosse il giorno avanti: e il suo viso esprimeva un'agitazione concentrata, che all'occhio ombroso di don Abbondio poteva facilmente parere qualcosa di peggio. Lo sogguardava, avrebbe voluto attaccare un discorso amichevole; ma, "cosa devo dirgli? – pensava: – devo dirgli ancora: mi rallegro? Mi rallegro di che? che essendo stato finora un demonio, vi siate finalmente risoluto di diventare un galantuomo come gli altri? Bel complimento! Eh eh eh! in qualunque maniera io le rigiri, le congratulazioni non vorrebbero dir altro che questo. E se sarà poi vero che sia diventato galantuomo: così a un tratto! Delle dimostrazioni se ne fanno tante a questo mondo, e per tante cagioni! Che so io, alle volte? E intanto mi tocca a andar con lui! in quel castello! Oh che storia! che storia! che storia! Chi me l'avesse detto stamattina! Ah, se posso uscirne a salvamento, m'ha da sentire la signora Perpetua, d'avermi cacciato qui per forza, quando non c'era necessità, fuor della mia pieve: e che tutti i parrochi d'intorno accorrevano, anche più da lontano; e che non bisognava stare indietro; e che questo, e che quest'altro; e imbarcarmi in un affare di questa sorte! Oh povero me! Eppure qualcosa bisognerà dirgli a costui". E pensa e ripensa, aveva trovato che gli avrebbe potuto dire: non mi sarei mai aspettato questa fortuna d'incontrarmi in una così rispettabile compagnia; e stava per aprir bocca, quando entrò l'aiutante di camera, col curato del paese, il quale annunziò che la donna era pronta nella lettiga; e poi si voltò a don Abbondio, per ricevere da lui l'altra commissione del cardinale. Don Abbondio se ne sbrigò come potè, in quella confusione di mente; e accostatosi poi all'aiutante, gli disse: – mi dia almeno una bestia quieta; perchè, dico la verità, sono un povero cavalcatore.
– Si figuri, – rispose l'aiutante, con un mezzo sogghigno: – è la mula del segretario, che è un letterato.
– Basta.... – replicò don Abbondio, e continuò pensando: "il cielo me la mandi buona".
Il signore s'era incamminato di corsa, al primo avviso: arrivato all'uscio, s'accorse di don Abbondio, ch'era rimasto indietro. Si fermò ad aspettarlo; e quando questo arrivò frettoloso, in aria di chieder perdono, l'inchinò, e lo fece passare avanti, con un atto cortese e umile: cosa che raccomodò alquanto lo stomaco al povero tribolato. Ma appena messo piede nel cortiletto, vide un'altra novità che gli guastò quella poca consolazione; vide l'innominato andar verso un canto, prender per la canna, con una mano, la sua carabina, poi per la cigna con l'altra, e, con un movimento spedito, come se facesse l'esercizio, mettersela ad armacollo.
"Ohi! ohi! ohi! – pensò don Abbondio: – cosa vuol farne di quell'ordigno, costui? Bel cilizio, bella disciplina da convertito! E se gli salta qualche grillo? Oh che spedizione! oh che spedizione!"
Se quel signore avesse potuto appena sospettare che razza di pensieri passavano per la testa al suo compagno, non si può dire cosa avrebbe fatto per rassicurarlo; ma era lontano le mille miglia da un tal sospetto; e don Abbondio stava attento a non far nessun atto che significasse chiaramente: non mi fido di vossignoria. Arrivati all'uscio di strada, trovarono le due cavalcature in ordine: l'innominato saltò su quella che gli fu presentata da un palafreniere.
– Vizi non ne ha? – disse all'aiutante di camera don Abbondio, rimettendo in terra il piede, che aveva già alzato verso la staffa.
– Vada pur su di buon animo: è un agnello –. Don Abbondio, arrampicandosi alla sella, sorretto dall'aiutante, su, su, su, è a cavallo.
La lettiga, ch'era innanzi qualche passo, portata da due mule, si mosse, a una voce del lettighiero; e la comitiva partì.
Si doveva passar davanti alla chiesa piena zeppa di popolo, per una piazzetta piena anch'essa d'altro popolo del paese e forestieri, che non avevan potuto entrare in quella. Già la gran nuova era corsa; e all'apparir della comitiva, all'apparir di quell'uomo, oggetto ancor poche ore prima di terrore e d'esecrazione, ora di lieta maraviglia, s'alzò nella folla un mormorìo quasi d'applauso; e facendo largo, si faceva insieme alle spinte, per vederlo da vicino. La lettiga passò, l'innominato passò; e davanti alla porta spalancata della chiesa, si levò il cappello, e chinò quella fronte tanto temuta, fin sulla criniera della mula, tra il susurro di cento voci che dicevano: Dio la benedica! Don Abbondio si levò anche lui il cappello, si chinò, si raccomandò al cielo; ma sentendo il concerto solenne de' suoi confratelli che cantavano a distesa, provò un'invidia, una mesta tenerezza, un accoramento tale, che durò fatica a tener le lacrime.
Fuori poi dell'abitato, nell'aperta campagna, negli andirivieni talvolta affatto deserti della strada, un velo più nero si stese sui suoi pensieri. Altro oggetto non aveva su cui riposar con fiducia lo sguardo, che il lettighiero, il quale, essendo al servizio del cardinale, doveva essere certamente un uomo dabbene, e insieme non aveva aria d'imbelle. Ogni tanto, comparivano viandanti, anche a comitive, che accorrevano per vedere il cardinale; ed era un ristoro per don Abbondio; ma passeggiero, ma s'andava verso quella valle tremenda, dove non s'incontrerebbe che sudditi dell'amico: e che sudditi! Con l'amico avrebbe desiderato ora più che mai d'entrare in discorso, tanto per tastarlo sempre più, come per tenerlo in buona; ma vedendolo così soprappensiero, gliene passava la voglia. Dovette dunque parlar con se stesso; ed ecco una parte di ciò che il pover'uomo si disse in quel tragitto: chè, a scriver tutto, ci sarebbe da farne un libro.
"È un gran dire che tanto i santi come i birboni gli abbiano a aver l'argento vivo addosso, e non si contentino d'esser sempre in moto loro, ma voglian tirare in ballo, se potessero, tutto il genere umano; e che i più faccendoni mi devan proprio venire a cercar me, che non cerco nessuno, e tirarmi per i capelli ne' loro affari: io che non chiedo altro che d'esser lasciato vivere! Quel matto birbone di don Rodrigo! Cosa gli mancherebbe per esser l'uomo il più felice di questo mondo, se avesse appena un pochino di giudizio? Lui ricco, lui giovine, lui rispettato, lui corteggiato: gli dà noia il bene stare; e bisogna che vada accattando guai per sè e per gli altri. Potrebbe far l'arte di Michelaccio; no signore: vuol fare il mestiere di molestar le femmine: il più pazzo, il più ladro, il più arrabbiato mestiere di questo mondo; potrebbe andare in paradiso in carrozza, e vuol andare a casa del diavolo a piè zoppo. E costui....!" E qui lo guardava, come se avesse sospetto che quel costui sentisse i suoi pensieri, "costui, dopo aver messo sottosopra il mondo con le scelleratezze, ora lo mette sottosopra con la conversione.... se sarà vero. Intanto tocca a me a farne l'esperienza!.... È finita: quando son nati con quella smania in corpo, bisogna che faccian sempre fracasso. Ci vuol tanto a fare il galantuomo tutta la vita, com'ho fatt'io? No signore: si deve squartare, ammazzare, fare il diavolo.... oh povero me!.... e poi uno scompiglio, anche per far penitenza. La penitenza, quando s'ha buona volontà, si può farla a casa sua, quietamente, senza tant'apparato, senza dar tant'incomodo al prossimo. E sua signoria illustrissima, subito subito, a braccia aperte, caro amico, amico caro; stare a tutto quel che gli dice costui, come se l'avesse visto far miracoli; e prendere addirittura una risoluzione, mettercisi dentro con le mani e co' piedi, presto di qua, presto di là: a casa mia si chiama precipitazione. E senza avere una minima caparra, dargli in mano un povero curato! questo si chiama giocare un uomo a pari e caffo. Un vescovo santo, com'è lui, de' curati dovrebbe esserne geloso, come della pupilla degli occhi suoi. Un pochino di flemma, un pochino di prudenza, un pochino di carità, mi pare che possa stare anche con la santità.... E se fosse tutto un'apparenza? Chi può conoscer tutti i fini degli uomini? e dico degli uomini come costui? A pensare che mi tocca a andar con lui, a casa sua! Ci può esser sotto qualche diavolo: oh povero me! è meglio non ci pensare. Che imbroglio è questo di Lucia? Che ci fosse un'intesa con don Rodrigo? che gente! ma almeno la cosa sarebbe chiara. Ma come l'ha avuta nell'unghie costui? Chi lo sa? È tutto un segreto con monsignore: e a me che mi fanno trottare in questa maniera, non si dice nulla. Io non mi curo di sapere i fatti degli altri; ma quando uno ci ha a metter la pelle, ha anche ragione di sapere. Se fosse proprio per andare a prendere quella povera creatura, pazienza! Benchè, poteva ben condurla con sè addirittura. E poi, se è così convertito, se è diventato un santo padre, che bisogno c'era di me? Oh che caos! Basta; voglia il cielo che la sia così: sarà stato un incomodo grosso, ma pazienza! Sarò contento anche per quella povera Lucia: anche lei deve averla scampata grossa; sa il cielo cos'ha patito: la compatisco; ma è nata per la mia rovina.... Almeno potessi vedergli proprio in cuore a costui, come la pensa. Chi lo può conoscere? Ecco lì, ora pare sant'Antonio nel deserto; ora pare Oloferne in persona. Oh povero me! povero me! Basta: il cielo è in obbligo d'aiutarmi, perchè non mi ci son messo io di mio capriccio".
Infatti, sul volto dell'innominato si vedevano, per dir così, passare i pensieri, come, in un'ora burrascosa, le nuvole trascorrono dinanzi alla faccia del sole, alternando ogni momento una luce arrabbiata e un freddo buio. L'animo, ancor tutto inebriato dalle soavi parole di Federigo, e come rifatto e ringiovanito nella nuova vita, s'elevava a quell'idee di misericordia, di perdono e d'amore; poi ricadeva sotto il peso del terribile passato. Correva con ansietà a cercare quali fossero le iniquità riparabili, cosa si potesse troncare a mezzo, quali i rimedi più espedienti e più sicuri, come scioglier tanti nodi, che fare di tanti complici: era uno sbalordimento a pensarci. A quella stessa spedizione, ch'era la più facile e così vicina al termine, andava con un'impazienza mista d'angoscia, pensando che intanto quella creatura pativa, Dio sa quanto, e che lui, il quale pure si struggeva di liberarla, era lui che la teneva intanto a patire. Dove c'eran due strade, il lettighiero si voltava, per saper quale dovesse prendere: l'innominato gliel'indicava con la mano, e insieme accennava di far presto.
Entrano nella valle. Come stava allora il povero don Abbondio! Quella valle famosa, della quale aveva sentito raccontar tante storie orribili, esserci dentro: que' famosi uomini, il fiore della braveria d'Italia, quegli uomini senza paura e senza misericordia, vederli in carne e in ossa; incontrarne uno o due o tre a ogni voltata di strada. Si chinavano sommessamente al signore; ma certi visi abbronzati! certi baffi irti! certi occhiacci, che a don Abbondio pareva che volessero dire: fargli la festa a quel prete? A segno che, in un punto di somma costernazione, gli venne detto tra sè: "gli avessi maritati! non mi poteva accader di peggio". Intanto s'andava avanti per un sentiero sassoso, lungo il torrente: al di là quel prospetto di balze aspre, scure, disabitate; al di qua quella popolazione da far parer desiderabile ogni deserto: Dante non istava peggio nel mezzo di Malebolge.
Passan davanti la Malanotte; bravacci sull'uscio, inchini al signore, occhiate al suo compagno e alla lettiga. Coloro non sapevan cosa si pensare: già la partenza dell'innominato solo, la mattina, aveva dello straordinario; il ritorno non lo era meno. Era una preda che conduceva? E come l'aveva fatta da sè? E come una lettiga forestiera? E di chi poteva esser quella livrea? Guardavano, guardavano, ma nessuno si moveva, perchè questo era l'ordine che il padrone dava loro con dell'occhiate.
Fanno la salita, sono in cima. I bravi che si trovan sulla spianata e sulla porta, si ritirano di qua e di là, per lasciare il passo libero: l'innominato fa segno che non si movan di più; sprona, e passa davanti alla lettiga; accenna al lettighiero e a don Abbondio che lo seguano; entra in un primo cortile, da quello in un secondo; va verso un usciolino, fa stare indietro con un gesto un bravo che accorreva per tenergli la staffa, e gli dice: – tu sta' costì, e non venga nessuno –. Smonta, lega in fretta la mula a un'inferriata, va alla lettiga, s'accosta alla donna, che aveva tirata la tendina, e le dice sottovoce: – consolatela subito; fatele subito capire che è libera, in mano d'amici. Dio ve ne renderà merito –. Poi fa cenno al lettighiero, che apra; poi s'avvicina a don Abbondio, e, con un sembiante così sereno come questo non gliel aveva ancor visto, nè credeva che lo potesse avere, con dipintavi la gioia dell'opera buona che finalmente stava per compire, gli dice, ancora sotto voce: – signor curato, non le chiedo scusa dell'incomodo che ha per cagion mia: lei lo fa per Uno che paga bene, e per questa sua poverina –. Ciò detto, prende con una mano il morso, con l'altra la staffa, per aiutar don Abbondio a scendere.
Quel volto, quelle parole, quell'atto, gli avevan dato la vita. Mise un sospiro, che da un'ora gli s'aggirava dentro, senza mai trovar l'uscita; si chinò verso l'innominato, rispose a voce bassa bassa: – le pare? Ma, ma, ma, ma,....! – e sdrucciolò alla meglio dalla sua cavalcatura. L'innominato legò anche quella, e detto al lettighiero che stesse lì a aspettare, si levò una chiave di tasca, aprì l'uscio, entrò, fece entrare il curato e la donna, s'avviò davanti a loro alla scaletta; e tutt'e tre salirono in silenzio.

CAPITOLO XXIV
Lucia s'era risentita da poco tempo; e di quel tempo una parte aveva penato a svegliarsi affatto, a separar le torbide visioni del sonno dalle memorie e dall'immagini di quella realtà troppo somigliante a una funesta visione d'inferno. La vecchia le si era subito avvicinata, e, con quella voce forzatamente umile, le aveva detto: – ah! avete dormito? Avreste potuto dormire in letto: ve l'ho pur detto tante volte ier sera –. E non ricevendo risposta, aveva continuato, sempre con un tono di supplicazione stizzosa: – mangiate una volta: abbiate giudizio. Uh come siete brutta! Avete bisogno di mangiare. E poi se, quando torna, la piglia con me?
– No, no; voglio andar via, voglio andar da mia madre. Il padrone me l'ha promesso, ha detto: domattina. Dov'è il padrone?
– È uscito; m'ha detto che tornerà presto, e che farà tutto quel che volete.
– Ha detto così? ha detto così? Ebbene; io voglio andar da mia madre; subito, subito.
Ed ecco si sente un calpestìo nella stanza vicina; poi un picchio all'uscio. La vecchia accorre, domanda: – chi è?
– Apri, – risponde sommessamente la nota voce. La vecchia tira il paletto; l'innominato, spingendo leggermente i battenti, fa un po' di spiraglio: ordina alla vecchia di venir fuori, fa entrar subito don Abbondio con la buona donna. Socchiude poi di nuovo l'uscio, si ferma dietro a quello, e manda la vecchia in una parte lontana del castellaccio; come aveva già mandata via anche l'altra donna che stava fuori, di guardia.
Tutto questo movimento, quel punto d'aspetto, il primo apparire di persone nuove, cagionarono un soprassalto d'agitazione a Lucia, alla quale, se lo stato presente era intollerabile, ogni cambiamento però era motivo di sospetto e di nuovo spavento. Guardò, vide un prete, una donna; si rincorò alquanto: guarda più attenta: è lui, o non è lui? Riconosce don Abbondio, e rimane con gli occhi fissi, come incantata. La donna, andatale vicino, si chinò sopra di lei, e, guardandola pietosamente, prendendole le mani, come per accarezzarla e alzarla a un tempo, le disse: – oh poverina! venite, venite con noi.
– Chi siete? – le domandò Lucia; ma, senza aspettar la risposta, si voltò ancora a don Abbondio, che s'era trattenuto discosto due passi, con un viso, anche lui, tutto compassionevole; lo fissò di nuovo, e esclamò: – lei! è lei? il signor curato? Dove siamo?.... Oh povera me! son fuori di sentimento!
– No, no, – rispose don Abbondio: – son io davvero: fatevi coraggio. Vedete? siam qui per condurvi via. Son proprio il vostro curato, venuto qui apposta, a cavallo....
Lucia, come riacquistate in un tratto tutte le sue forze, si rizzò precipitosamente; poi fissò ancora lo sguardo su que' due visi, e disse: – è dunque la Madonna che vi ha mandati.
– Io credo di sì, – disse la buona donna.
– Ma possiamo andar via, possiamo andar via davvero? – riprese Lucia, abbassando la voce, e con uno sguardo timido e sospettoso. – E tutta quella gente....? – continuò, con le labbra contratte e tremanti di spavento e d'orrore: – e quel signore....! quell'uomo....! Già, me l'aveva promesso....
– È qui anche lui in persona, venuto apposta con noi, – disse don Abbondio: – è qui fuori che aspetta. Andiamo presto; non lo facciamo aspettare, un par suo.
Allora, quello di cui si parlava, spinse l'uscio, e si fece vedere; Lucia, che poco prima lo desiderava, anzi, non avendo speranza in altra cosa del mondo, non desiderava che lui, ora, dopo aver veduti visi, e sentite voci amiche, non potè reprimere un subitaneo ribrezzo; si riscosse, ritenne il respiro, si strinse alla buona donna, e le nascose il viso in seno. L'innominato, alla vista di quell'aspetto sul quale già la sera avanti non aveva potuto tener fermo lo sguardo, di quell'aspetto reso ora più squallido, sbattuto, affannato dal patire prolungato e dal digiuno, era rimasto lì fermo, quasi sull'uscio; nel veder poi quell'atto di terrore, abbassò gli occhi, stette ancora un momento immobile e muto; indi rispondendo a ciò che la poverina non aveva detto, – è vero, – esclamò: – perdonatemi!
– Viene a liberarvi; non è più quello; è diventato buono: sentite che vi chiede perdono? – diceva la buona donna all'orecchio di Lucia.
– Si può dir di più? Via, su quella testa; non fate la bambina; che possiamo andar presto, – le diceva don Abbondio. Lucia alzò la testa, guardò l'innominato, e, vedendo bassa quella fronte, atterrato e confuso quello sguardo, presa da un misto sentimento di conforto, di riconoscenza e di pietà, disse: – oh, il mio signore! Dio le renda merito della sua misericordia!
– E a voi, cento volte, il bene che mi fanno codeste vostre parole.
Così detto, si voltò, andò verso l'uscio, e uscì il primo. Lucia, tutta rianimata, con la donna che le dava braccio, gli andò dietro; don Abbondio in coda. Scesero la scala, arrivarono all'uscio che metteva nel cortile. L'innominato lo spalancò, andò alla lettiga, aprì lo sportello, e, con una certa gentilezza quasi timida (due cose nuove in lui) sorreggendo il braccio di Lucia, l'aiutò ad entrarvi, poi la buona donna. Slegò quindi la mula di don Abbondio, e l'aiutò anche lui a montare.
– Oh che degnazione! – disse questo; e montò molto più lesto che non avesse fatto la prima volta. La comitiva si mosse quando l'innominato fu anche lui a cavallo. La sua fronte s'era rialzata; lo sguardo aveva ripreso la solita espressione d'impero. I bravi che incontrava, vedevan bene sul suo viso i segni d'un forte pensiero, d'una preoccupazione straordinaria; ma non capivano, nè potevan capire più in là. Al castello, non si sapeva ancor nulla della gran mutazione di quell'uomo; e per congettura, certo, nessun di coloro vi sarebbe arrivato.
La buona donna aveva subito tirate le tendine della lettiga: prese poi affettuosamente le mani di Lucia, s'era messa a confortarla, con parole di pietà, di congratulazione e di tenerezza. E vedendo come, oltre la fatica di tanto travaglio sofferto, la confusione e l'oscurità degli avvenimenti impedivano alla poverina di sentir pienamente la contentezza della sua liberazione, le disse quanto poteva trovar di più atto a distrigare, a ravviare, per dir così, i suoi poveri pensieri. Le nominò il paese dove andavano.
– Sì? – disse Lucia, la qual sapeva ch'era poco discosto dal suo. – Ah Madonna santissima, vi ringrazio! Mia madre! mia madre!
– La manderemo a cercar subito, – disse la buona donna, la quale non sapeva che la cosa era già fatta.
– Sì, sì; che Dio ve ne renda merito.... E voi, chi siete? Come siete venuta....
– M'ha mandata il nostro curato, – disse la buona donna: – perchè questo signore, Dio gli ha toccato il cuore (sia benedetto!), ed è venuto al nostro paese, per parlare al signor cardinale arcivescovo (che l'abbiamo là in visita, quel sant'uomo), e s'è pentito de' suoi peccatacci, e vuol mutar vita; e ha detto al cardinale che aveva fatta rubare una povera innocente, che siete voi, d'intesa con un altro senza timor di Dio, che il curato non m'ha detto chi possa essere.
Lucia alzò gli occhi al cielo.
– Lo saprete forse voi, – continuò la buona donna: – basta; dunque il signor cardinale ha pensato che, trattandosi d'una giovine, ci voleva una donna per venire in compagnia, e ha detto al curato che ne cercasse una; e il curato, per sua bontà, è venuto da me....
– Oh! il Signore vi ricompensi della vostra carità!
– Che dite mai, la mia povera giovine? E m'ha detto il signor curato, che vi facessi coraggio, e cercassi di sollevarvi subito, e farvi intendere come il Signore v'ha salvata miracolosamente....
– Ah sì! proprio miracolosamente; per intercession della Madonna.
– Dunque, che stiate di buon animo, e perdonare a chi v'ha fatto del male, e esser contenta che Dio gli abbia usata misericordia, anzi pregare per lui; chè, oltre all'acquistarne merito, vi sentirete anche allargare il cuore.
Lucia rispose con uno sguardo che diceva di sì, tanto chiaro come avrebbero potuto far le parole, e con una dolcezza che le parole non avrebbero saputa esprimere.
– Brava giovine! – riprese la donna: – e trovandosi al nostro paese anche il vostro curato (che ce n'è tanti tanti, di tutto il contorno, da mettere insieme quattro ufizi generali), ha pensato il signor cardinale di mandarlo anche lui in compagnia; ma è stato di poco aiuto. Già l'avevo sentito dire ch'era un uomo da poco; ma in quest'occasione, ho dovuto proprio vedere che è più impicciato che un pulcin nella stoppa.
– E questo.... – domandò Lucia, – questo che è diventato buono.... chi è?
– Come! non lo sapete? – disse la buona donna, e lo nominò.
– Oh misericordia! – esclamò Lucia. Quel nome, quante volte l'aveva sentito ripetere con orrore in più d'una storia, in cui figurava sempre come in altre storie quello dell'orco! E ora, al pensiero d'essere stata nel suo terribil potere, e d'essere sotto la sua guardia pietosa; al pensiero d'una così orrenda sciagura, e d'una così improvvisa redenzione; a considerare di chi era quel viso che aveva veduto burbero, poi commosso, poi umiliato, rimaneva come estatica, dicendo solo, ogni poco: – oh misericordia!
– È una gran misericordia davvero! – diceva la buona donna: – dev'essere un gran sollievo per mezzo mondo. A pensare quanta gente teneva sottosopra; e ora, come m'ha detto il nostro curato.... e poi, solo a guardarlo in viso, è diventato un santo! E poi si vedon subito le opere.
Dire che questa buona donna non provasse molta curiosità di conoscere un po' più distintamente la grand'avventura nella quale si trovava a fare una parte, non sarebbe la verità. Ma bisogna dire a sua gloria che, compresa d'una pietà rispettosa per Lucia, sentendo in certo modo la gravità e la dignità dell'incarico che le era stato affidato, non pensò neppure a farle una domanda indiscreta, nè oziosa: tutte le sue parole, in quel tragitto, furono di conforto e di premura per la povera giovine.
– Dio sa quant'è che non avete mangiato!
– Non me ne ricordo più.... Da un pezzo.
– Poverina! Avrete bisogno di ristorarvi.
– Sì, – rispose Lucia con voce fioca.
– A casa mia, grazie a Dio, troveremo subito qualcosa. Fatevi coraggio, che ormai c'è poco.
Lucia si lasciava poi cader languida sul fondo della lettiga, come assopita; e allora la buona donna la lasciava in riposo.
Per don Abbondio questo ritorno non era certo così angoscioso come l'andata di poco prima; ma non fu neppur esso un viaggio di piacere. Al cessar di quella pauraccia, s'era da principio sentito tutto scarico, ma ben presto cominciarono a spuntargli in cuore cent'altri dispiaceri; come, quand'è stato sbarbato un grand'albero, il terreno rimane sgombro per qualche tempo, ma poi si copre tutto d'erbacce. Era diventato più sensibile a tutto il resto; e tanto nel presente, quanto ne' pensieri dell'avvenire, non gli mancava pur troppo materia di tormentarsi. Sentiva ora, molto più che nell'andare, l'incomodo di quel modo di viaggiare, al quale non era molto avvezzo; e specialmente sul principio, nella scesa dal castello al fondo della valle. Il lettighiero, stimolato da' cenni dell'innominato, faceva andar di buon passo le sue bestie; le due cavalcature andavan dietro dietro, con lo stesso passo; onde seguiva che, a certi luoghi più ripidi, il povero don Abbondio, come se fosse messo a leva per di dietro, tracollava sul davanti, e, per reggersi, doveva appuntellarsi con la mano all'arcione; e non osava però pregare che s'andasse più adagio, e dall'altra parte avrebbe voluto esser fuori di quel paese più presto che fosse possibile. Oltre di ciò, dove la strada era sur un rialto, sur un ciglione, la mula, secondo l'uso de' pari suoi, pareva che facesse per dispetto a tener sempre dalla parte di fuori, e a metter proprio le zampe sull'orlo; e don Abbondio vedeva sotto di sè, quasi a perpendicolo,
un salto, o come pensava lui, un precipizio. "Anche tu, – diceva tra sè alla bestia, – hai quel maledetto gusto d'andare a cercare i pericoli, quando c'è tanto sentiero!" E tirava la briglia dall'altra parte; ma inutilmente. Sicchè, al solito, rodendosi di stizza e di paura, si lasciava condurre a piacere altrui. I bravi non gli facevan più tanto spavento, ora che sapeva più di certo come la pensava il padrone. "Ma, – rifletteva però, – se la notizia di questa gran conversione si sparge qua dentro, intanto che ci siamo ancora, chi sa come l'intenderanno costoro! Chi sa cosa nasce! Che s'andassero a immaginare che sia venuto io a fare il missionario! Povero me! mi martirizzano!" Il cipiglio dell'innominato non gli dava fastidio. "Per tenere a segno quelle facce lì, – pensava, – non ci vuol meno di questa qui; lo capisco anch'io; ma perchè deve toccare a me a trovarmi tra tutti costoro!"
Basta; s'arrivò in fondo alla scesa, e s'uscì finalmente anche dalla valle. La fronte dell'innominato s'andò spianando. Anche don Abbondio prese una faccia più naturale, sprigionò alquanto la testa di tra le spalle, sgranchì le braccia e le gambe, si mise a stare un po' più sulla vita, che faceva un tutt'altro vedere, mandò più larghi respiri, e, con animo più riposato, si mise a considerare altri lontani pericoli. "Cosa dirà quel bestione di don Rodrigo? Rimaner con tanto di naso a questo modo, col danno e con le beffe, figuriamoci se la gli deve parere amara. Ora è quando fa il diavolo davvero. Sta a vedere che se la piglia anche con me, perchè mi son trovato dentro in questa cerimonia. Se ha avuto cuore fin d'allora di mandare que' due demòni a farmi una figura di quella sorte sulla strada, ora poi, chi sa cosa farà! Con sua signoria illustrissima non la può prendere, che è un pezzo molto più grosso di lui; lì bisognerà rodere il freno. Intanto il veleno l'avrà in corpo, e sopra qualcheduno lo vorrà sfogare. Come finiscono queste faccende? I colpi cascano sempre all'ingiù; i cenci vanno all'aria. Lucia, di ragione, sua signoria illustrissima penserà a metterla in salvo: quell'altro poveraccio mal capitato è fuor del tiro, e ha già avuto la sua: ecco che il cencio son diventato io. La sarebbe barbara, dopo tant'incomodi, dopo tante agitazioni, e senza acquistarne merito, che ne dovessi portar la pena io. Cosa farà ora sua signoria illustrissima per difendermi, dopo avermi messo in ballo? Mi può star mallevadore lui che quel dannato non mi faccia un'azione peggio della prima? E poi, ha tanti affari per la testa! mette mano a tante cose! Come si può badare a tutto? Lascian poi alle volte le cose più imbrogliate di prima. Quelli che fanno il bene, lo fanno all'ingrosso: quand'hanno provata quella soddisfazione, n'hanno abbastanza, e non si voglion seccare a star dietro a tutte le conseguenze; ma coloro che hanno quel gusto di fare il male, ci mettono più diligenza, ci stanno dietro fino alla fine, non prendon mai requie, perchè hanno quel canchero che li rode. Devo andar io a dire che son venuto qui per comando espresso di sua signoria illustrissima, e non di mia volontà? Parrebbe che volessi tenere dalla parte dell'iniquità. Oh santo cielo! Dalla parte dell'iniquità io! Per gli spassi che la mi dà! Basta; il meglio sarà raccontare a Perpetua la cosa com'è; e lascia poi fare a Perpetua a mandarla in giro. Purchè a monsignore non venga il grillo di far qualche pubblicità, qualche scena inutile, e mettermici dentro anche me. A buon conto, appena siamo arrivati, se è uscito di chiesa, vado a riverirlo in fretta in fretta; se no, lascio le mie scuse, e me ne vo diritto diritto a casa mia. Lucia è bene appoggiata; di me non ce n'è più bisogno; e dopo tant'incomodi, posso pretendere anch'io d'andarmi a riposare. E poi.... che non venisse anche curiosità a monsignore di saper tutta la storia, e mi toccasse a render conto dell'affare del matrimonio! Non ci mancherebbe altro. E se viene in visita anche alla mia parrocchia!.... Oh! sarà quel che sarà; non vo' confondermi prima del tempo: n'ho abbastanza de' guai. Per ora vo a chiudermi in casa. Fin che monsignore si trova da queste parti, don Rodrigo non avrà faccia di far pazzie. E poi.... E poi? Ah! vedo che i miei ultimi anni ho da passarli male!"
La comitiva arrivò che le funzioni di chiesa non erano ancor terminate; passò per mezzo alla folla medesima non meno commossa della prima volta; e poi si divise. I due a cavallo voltarono sur una piazzetta di fianco, in fondo a cui era la casa del parroco; la lettiga andò avanti verso quella della buona donna.
Don Abbondio fece quello che aveva pensato: appena smontato, fece i più sviscerati complimenti all'innominato, e lo pregò di volerlo scusar con monsignore; chè lui doveva tornare alla parrocchia addirittura, per affari urgenti. Andò a cercare quel che chiamava il suo cavallo, cioè il bastone che aveva lasciato in un cantuccio del salotto, e s'incamminò. L'innominato stette a aspettare che il cardinale tornasse di chiesa.
La buona donna, fatta seder Lucia nel miglior luogo della sua cucina, s'affaccendava a preparar qualcosa da ristorarla, ricusando, con una certa rustichezza cordiale, i ringraziamenti e le scuse che questa rinnovava ogni tanto.
Presto presto, rimettendo stipa sotto un calderotto, dove notava un buon cappone, fece alzare il bollore al brodo, e riempitane una scodella già guarnita di fette di pane, potè finalmente presentarla a Lucia. E nel vedere la poverina a riaversi a ogni cucchiaiata, si congratulava ad alta voce con se stessa che la cosa fosse accaduta in un giorno in cui, com'essa diceva, non c'era il gatto nel fuoco. – Tutti s'ingegnano oggi a far qualcosina, – aggiungeva: – meno que' poveri poveri che stentano a aver pane di vecce e polenta di saggina; però oggi da un signore così caritatevole sperano di buscar tutti qualcosa. Noi, grazie al cielo, non siamo in questo caso: tra il mestiere di mio marito, e qualcosa che abbiamo al sole, si campa. Sicchè mangiate senza pensieri intanto; chè presto il cappone sarà a tiro, e potrete ristorarvi un po' meglio –. Così detto, ritornò ad accudire al desinare, e ad apparecchiare.
Lucia, tornatele alquanto le forze, e acquietandosele sempre più l'animo, andava intanto assettandosi, per un'abitudine, per un istinto di pulizia e di verecondia: rimetteva e fermava le trecce allentate e arruffate, raccomodava il fazzoletto sul seno, e intorno al collo. In far questo, le sue dita s'intralciarono nella corona che ci aveva messa, la notte avanti; lo sguardo vi corse; si fece nella mente un tumulto istantaneo; la memoria del voto, oppressa fino allora e soffogata da tante sensazioni presenti, vi si suscitò d'improvviso, e vi comparve chiara e distinta. Allora tutte le potenze del suo animo, appena riavute, furon sopraffatte di nuovo, a un tratto: e se quell'animo non fosse stato così preparato da una vita d'innocenza, di rassegnazione e di fiducia, la costernazione che provò in quel momento, sarebbe stata disperazione. Dopo un ribollimento di que' pensieri che non vengono con parole, le prime che si formarono nella sua mente furono: "oh povera me, cos'ho fatto!"
Ma non appena l'ebbe pensate, ne risentì come uno spavento. Le tornarono in mente tutte le circostanze del voto, l'angoscia intollerabile, il non avere una speranza di soccorso, il fervore della preghiera, la pienezza del sentimento con cui la promessa era stata fatta. E dopo avere ottenuta la grazia, pentirsi della promessa, le parve un'ingratitudine sacrilega, una perfidia verso Dio e la Madonna; le parve che una tale infedeltà le attirerebbe nuove e più terribili sventure, in mezzo alle quali non potrebbe più sperare neppur nella preghiera; e s'affrettò di rinnegare quel pentimento momentaneo. Si levò con divozione la corona dal collo, e tenendola nella mano tremante, confermò, rinnovò il voto, chiedendo nello stesso tempo, con una supplicazione accorata, che le fosse concessa la forza d'adempirlo, che le fossero risparmiati i pensieri e l'occasioni le quali avrebbero potuto, se non ismovere il suo animo, agitarlo troppo. La lontananza di Renzo, senza nessuna probabilità di ritorno, quella lontananza che fin allora le era stata così amara, le parve ora una disposizione della Provvidenza, che avesse fatti andare insieme i due avvenimenti per un fine solo; e si studiava di trovar nell'uno la ragione d'esser contenta dell'altro. E dietro a quel pensiero, s'andava figurando ugualmente che quella Provvidenza medesima, per compir l'opera, saprebbe trovar la maniera di far che Renzo si rassegnasse anche lui, non pensasse più.... Ma una tale idea, appena trovata, mise sottosopra la mente ch'era andata a cercarla. La povera Lucia, sentendo che il cuore era lì lì per pentirsi, ritornò alla preghiera, alle conferme, al combattimento, dal quale s'alzò, se ci si passa quest'espressione, come il vincitore stanco e ferito, di sopra il nemico abbattuto: non dico ucciso.
Tutt'a un tratto, si sente uno scalpiccìo, e un chiasso di voci allegre. Era la famigliola che tornava di chiesa. Due bambinette e un fanciullo entran saltando; si fermano un momento a dare un'occhiata curiosa a Lucia, poi corrono alla mamma, e le s'aggruppano intorno: chi domanda il nome dell'ospite sconosciuta, e il come e il perchè; chi vuol raccontare le maraviglie vedute: la buona donna risponde a tutto e a tutti con un – zitti, zitti –. Entra poi, con un passo più quieto, ma con una premura cordiale dipinta in viso, il padrone di casa. Era, se non l'abbiamo ancor detto, il sarto del villaggio, e de' contorni; un uomo che sapeva leggere, che aveva letto in fatti più d'una volta il Leggendario de' Santi, il Guerrin meschino e i Reali di Francia, e passava, in quelle parti, per un uomo di talento e di scienza: lode però che rifiutava modestamente, dicendo soltanto che aveva sbagliato la vocazione; e che se fosse andato agli studi, in vece di tant'altri....! Con questo, la miglior pasta del mondo. Essendosi trovato presente quando sua moglie era stata pregata dal curato d'intraprendere quel viaggio caritatevole, non solo ci aveva data la sua approvazione, ma le avrebbe fatto coraggio, se ce ne fosse stato bisogno. E ora che la funzione, la pompa, il concorso, e soprattutto la predica del cardinale avevano, come si dice, esaltati tutti i suoi buoni sentimenti, tornava a casa con un'aspettativa, con un desiderio ansioso di sapere come la cosa fosse riuscita, e di trovare la povera innocente salvata.
– Guardate un poco, – gli disse, al suo entrare, la buona donna, accennando Lucia; la quale fece il viso rosso, s'alzò, e cominciava a balbettar qualche scusa. Ma lui, avvicinatosele, l'interruppe facendole una gran festa, e esclamando: – ben venuta, ben venuta! Siete la benedizione del cielo in questa casa. Come son contento di vedervi qui! Già ero sicuro che sareste arrivata a buon porto; perchè non ho mai trovato che il Signore abbia cominciato un miracolo senza finirlo bene; ma son contento di vedervi qui. Povera giovine! Ma è però una gran cosa d'aver ricevuto un miracolo!
Nè si creda che fosse lui il solo a qualificar così quell'avvenimento, perchè aveva letto il Leggendario: per tutto il paese e per tutt'i contorni non se ne parlò con altri termini, fin che ce ne rimase la memoria. E, a dir la verità, con le frange che vi s'attaccarono, non gli poteva convenire altro nome.
Accostatosi poi passo passo alla moglie, che staccava il calderotto dalla catena, le disse sottovoce: – è andato bene ogni cosa?
– Benone: ti racconterò poi tutto.
– Sì, sì; con comodo.
Messo poi subito in tavola, la padrona andò a prender Lucia, ve l'accompagnò, la fece sedere; e staccata un'ala di quel cappone, gliela mise davanti; si mise a sedere anche lei e il marito, facendo tutt'e due coraggio all'ospite abbattuta e vergognosa, perchè mangiasse. Il sarto cominciò, ai primi bocconi, a discorrere con grand'enfasi, in mezzo all'interruzioni de' ragazzi, che mangiavano intorno alla tavola, e che in verità avevano viste troppe cose straordinarie, per fare alla lunga la sola parte d'ascoltatori. Descriveva le cerimonie solenni, poi saltava a parlare della conversione miracolosa. Ma ciò che gli aveva fatto più impressione, e su cui tornava più spesso, era la predica del cardinale.
– A vederlo lì davanti all'altare, – diceva, – un signore di quella sorte, come un curato....
– E quella cosa d'oro che aveva in testa.... – diceva una bambinetta.
– Sta' zitta. A pensare, dico, che un signore di quella sorte, e un uomo tanto sapiente, che, a quel che dicono, ha letto tutti i libri che ci sono, cosa a cui non è mai arrivato nessun altro, nè anche in Milano; a pensare che sappia adattarsi a dir quelle cose in maniera che tutti intendano....
– Ho inteso anch'io, – disse l'altra chiacchierina.
– Sta' zitta! cosa vuoi avere inteso, tu?
– Ho inteso che spiegava il Vangelo in vece del signor curato.
– Sta' zitta. Non dico chi sa qualche cosa; chè allora uno è obbligato a intendere; ma anche i più duri di testa, i più ignoranti, andavan dietro al filo del discorso. Andate ora a domandar loro se saprebbero ripeter le parole che diceva: sì; non ne ripescherebbero una; ma il sentimento lo hanno qui. E senza mai nominare quel signore, come si capiva che voleva parlar di lui! E poi, per capire, sarebbe bastato osservare quando aveva le lacrime agli occhi. E allora tutta la gente a piangere....
– È proprio vero, – scappò fuori il fanciullo: – ma perchè piangevan tutti a quel modo, come bambini?
– Sta' zitto. E sì che c'è de' cuori duri in questo paese. E ha fatto proprio vedere che, benchè ci sia la carestia, bisogna ringraziare il Signore, ed esser contenti: far quel che si può, industriarsi, aiutarsi, e poi esser contenti. Perchè la disgrazia non è il patire, e l'esser poveri; la disgrazia è il far del male. E non son belle parole; perchè si sa che anche lui vive da pover'uomo, e si leva il pane di bocca per darlo agli affamati; quando potrebbe far vita scelta, meglio di chi si sia. Ah! allora un uomo dà soddisfazione a sentirlo discorrere; non come tant'altri, fate quello che dico, e non fate quel che fo. E poi ha fatto proprio vedere che anche coloro che non son signori, se hanno più del necessario, sono obbligati di farne parte a chi patisce.
Qui interruppe il discorso da sè, come sorpreso da un pensiero. Stette un momento; poi mise insieme un piatto delle vivande ch'eran sulla tavola, e aggiuntovi un pane, mise il piatto in un tovagliolo, e preso questo per le quattro cocche, disse alla sua bambinetta maggiore: – piglia qui –. Le diede nell'altra mano un fiaschetto di vino, e soggiunse: – va' qui da Maria vedova; lasciale questa roba, e dille che è per stare un po' allegra co' suoi bambini. Ma con buona maniera, ve'; che non paia che tu le faccia l'elemosina. E non dir niente, se incontri qualcheduno; e guarda di non rompere.
Lucia fece gli occhi rossi, e sentì in cuore una tenerezza ricreatrice; come già da' discorsi di prima aveva ricevuto un sollievo che un discorso fatto apposta non le avrebbe potuto dare. L'animo attirato da quelle descrizioni, da quelle fantasie di pompa, da quelle commozioni di pietà e di maraviglia, preso dall'entusiasmo medesimo del narratore, si staccava da' pensieri dolorosi di sè; e anche ritornandoci sopra, si trovava più forte contro di essi. Il pensiero stesso del gran sacrifizio, non già che avesse perduto il suo amaro, ma insiem con esso aveva un non so che d'una gioia austera e solenne.
Poco dopo, entrò il curato del paese, e disse d'esser mandato dal cardinale a informarsi di Lucia, ad avvertirla che monsignore voleva vederla in quel giorno, e a ringraziare in suo nome il sarto e la moglie. E questi e quella, commossi e confusi, non trovavan parole per corrispondere a tali dimostrazioni d'un tal personaggio.
– E vostra madre non è ancora arrivata? – disse il curato a Lucia.
– Mia madre! – esclamò questa. Dicendole poi il curato, che l'aveva mandata a prendere, d'ordine dell'arcivescovo, si mise il grembiule agli occhi, e diede in un dirotto pianto, che durò un pezzo dopo che fu andato via il curato. Quando poi gli affetti tumultuosi che le si erano suscitati a quell'annunzio, cominciarono a dar luogo a pensieri più posati, la poverina si ricordò che quella consolazione allora così vicina, di riveder la madre, una consolazione così inaspettata poche ore prima, era stata da lei espressamente implorata in quell'ore terribili, e messa quasi come una condizione al voto. Fatemi tornar salva con mia madre, aveva detto; e queste parole le ricomparvero ora distinte nella memoria. Si confermò più che mai nel proposito di mantener la promessa, e si fece di nuovo, e più amaramente, scrupolo di quel povera me! che le era scappato detto tra sè, nel primo momento.
Agnese infatti, quando si parlava di lei, era già poco lontana. È facile pensare come la povera donna fosse rimasta, a quell'invito così inaspettato, e a quella notizia, necessariamente tronca e confusa, d'un pericolo, si poteva dir, cessato, ma spaventoso; d'un caso terribile, che il messo non sapeva nè circostanziare nè spiegare; e lei non aveva a che attaccarsi per ispiegarlo da sè. Dopo essersi cacciate le mani ne' capelli, dopo aver gridato più volte: – ah Signore! ah Madonna! –, dopo aver fatte al messo varie domande, alle quali questo non sapeva che rispondere, era entrata in fretta e in furia nel baroccio, continuando per la strada a esclamare e interrogare, senza profitto. Ma, a un certo punto, aveva incontrato don Abbondio che veniva adagio adagio, mettendo avanti, a ogni passo, il suo bastone. Dopo un – oh! – di tutt'e due le parti, lui s'era fermato, lei aveva fatto fermare, ed era smontata; e s'eran tirati in disparte in un castagneto che costeggiava la strada. Don Abbondio l'aveva ragguagliata di ciò che aveva potuto sapere e dovuto vedere. La cosa non era chiara; ma almeno Agnese fu assicurata che Lucia era affatto in salvo; e respirò.
Dopo, don Abbondio era voluto entrare in un altro discorso, e darle una lunga istruzione sulla maniera di regolarsi con l'arcivescovo, se questo, com'era probabile, avesse desiderato di parlar con lei e con la figliuola; e soprattutto che non conveniva far parola del matrimonio.... Ma Agnese, accorgendosi che il brav'uomo non parlava che per il suo proprio interesse, l'aveva piantato, senza promettergli, anzi senza risolver nulla; chè aveva tutt'altro da pensare. E s'era rimessa in istrada.
Finalmente il baroccio arriva, e si ferma alla casa del sarto. Lucia s'alza precipitosamente; Agnese scende, e dentro di corsa: sono nelle braccia l'una dell'altra. La moglie del sarto, ch'era la sola che si trovava lì presente, fa coraggio a tutt'e due, le acquieta, si rallegra con loro, e poi, sempre discreta, le lascia sole, dicendo che andava a preparare un letto per loro; che aveva il modo, senza incomodarsi; ma che, in ogni caso, tanto lei, come suo marito, avrebbero piuttosto voluto dormire in terra, che lasciarle andare a cercare un ricovero altrove.
Passato quel primo sfogo d'abbracciamenti e di singhiozzi, Agnese volle sapere i casi di Lucia, e questa si mise affannosamente a raccontarglieli. Ma, come il lettore sa, era una storia che nessuno la conosceva tutta; e per Lucia stessa c'eran delle parti oscure, inesplicabili affatto. E principalmente quella fatale combinazione d'essersi la terribile carrozza trovata lì sulla strada, per l'appunto quando Lucia vi passava per un caso straordinario: su di che la madre e la figlia facevan cento congetture, senza mai dar nel segno, anzi senza neppure andarci vicino.
In quanto all'autor principale della trama, tanto l'una che l'altra non potevano fare a meno di non pensare che fosse don Rodrigo.
– Ah anima nera! ah tizzone d'inferno! – esclamava Agnese: – ma verrà la sua ora anche per lui. Domeneddio lo pagherà secondo il merito; e allora proverà anche lui....
– No, no, mamma; no! – interruppe Lucia: – non gli augurate di patire, non l'augurate a nessuno! Se sapeste cosa sia patire! Se aveste provato! No, no! preghiamo piuttosto Dio e la Madonna per lui: che Dio gli tocchi il cuore, come ha fatto a quest'altro povero signore, ch'era peggio di lui; e ora è un santo.
Il ribrezzo che Lucia provava nel tornare sopra memorie così recenti e così crudeli, la fece più d'una volta restare a mezzo; più d'una volta disse che non le bastava l'animo di continuare, e dopo molte lacrime, riprese la parola a stento. Ma un sentimento diverso la tenne sospesa, a un certo punto del racconto: quando fu al voto. Il timore che la madre le desse dell'imprudente e della precipitosa; e che, come aveva fatto nell'affare del matrimonio, mettesse in campo qualche sua regola larga di coscienza, e volesse fargliela trovar giusta per forza; o che, povera donna, dicesse la cosa a qualcheduno in confidenza, se non altro per aver lume e consiglio, e la facesse così divenir pubblica, cosa che Lucia, solamente a pensarci, si sentiva venire il viso rosso; anche una certa vergogna della madre stessa, una ripugnanza inesplicabile a entrare in quella materia; tutte queste cose insieme fecero che nascose quella circostanza importante, proponendosi di farne prima la confidenza al padre Cristoforo. Ma come rimase allorchè, domandando di lui, si sentì rispondere che non c'era più, ch'era stato mandato in un paese lontano lontano, in un paese che aveva un certo nome!
– E Renzo? – disse Agnese.
– È in salvo, n'è vero? – disse ansiosamente Lucia.
– Questo è sicuro, perchè tutti lo dicono; si tien per certo che si sia ricoverato sul bergamasco; ma il luogo proprio nessuno lo sa dire: e lui finora non ha mai fatto saper nulla. Che non abbia ancora trovata la maniera.
– Ah, se è in salvo, sia ringraziato il Signore! – disse Lucia; e cercava di cambiar discorso; quando il discorso fu interrotto da una novità inaspettata: la comparsa del cardinale arcivescovo.
Questo, tornato di chiesa, dove l'abbiam lasciato, sentito dall'innominato che Lucia era arrivata, sana e salva, era andato a tavola con lui, facendoselo sedere a destra, in mezzo a una corona di preti, che non potevano saziarsi di dare occhiate a quell'aspetto così ammansato senza debolezza, così umiliato senza abbassamento, e di paragonarlo con l'idea che da lungo tempo s'eran fatta del personaggio.
Finito di desinare, loro due s'eran ritirati di nuovo insieme. Dopo un colloquio che durò molto più del primo, l'innominato era partito per il suo castello, su quella stessa mula della mattina; e il cardinale, fatto chiamare il curato, gli aveva detto che desiderava d'esser condotto alla casa dov'era ricoverata Lucia.
– Oh! monsignore, – aveva risposto il curato, – non s'incomodi: manderò io subito ad avvertire che venga qui la giovine, la madre, se è arrivata, anche gli ospiti, se monsignore li vuole, tutti quelli che desidera vossignoria illustrissima.
– Desidero d'andar io a trovarli, – aveva replicato Federigo.
– Vossignoria illustrissima non deve incomodarsi: manderò io subito a chiamarli: è cosa d'un momento, – aveva insistito il curato guastamestieri (buon uomo del resto), non intendendo che il cardinale voleva con quella visita rendere onore alla sventura, all'innocenza, all'ospitalità e al suo proprio ministero in un tempo. Ma, avendo il superiore espresso di nuovo il medesimo desiderio, l'inferiore s'inchinò e si mosse.
Quando i due personaggi furon veduti spuntar nella strada, tutta la gente che c'era andò verso di loro; e in pochi momenti n'accorse da ogni parte, camminando loro ai fianchi chi poteva, e gli altri dietro, alla rinfusa. Il curato badava a dire: – via, indietro, ritiratevi; ma! ma! – Federigo gli diceva: – lasciateli fare, – e andava avanti, ora alzando la mano a benedir la gente, ora abbassandola ad accarezzare i ragazzi che gli venivan tra' piedi. Così arrivarono alla casa, e c'entrarono: la folla rimase ammontata al di fuori. Ma nella folla si trovava anche il sarto, il quale era andato dietro come gli altri, con gli occhi fissi e con la bocca aperta, non sapendo dove si riuscirebbe. Quando vide quel dove inaspettato, si fece far largo, pensate con che strepito, gridando e rigridando: – lasciate passare chi ha da passare –; e entrò.
Agnese e Lucia sentirono un ronzìo crescente nella strada; mentre pensavano cosa potesse essere, videro l'uscio spalancarsi, e comparire il porporato col parroco.
– È quella? – domandò il primo al secondo; e, a un cenno affermativo, andò verso Lucia, ch'era rimasta lì con la madre, tutt'e due immobili e mute dalla sorpresa e dalla vergogna. Ma il tono di quella voce, l'aspetto, il contegno, e soprattutto le parole di Federigo l'ebbero subito rianimate. – Povera giovine, – cominciò: – Dio ha permesso che foste messa a una gran prova; ma v'ha anche fatto vedere che non aveva levato l'occhio da voi, che non v'aveva dimenticata. V'ha rimessa in salvo; e s'è servito di voi per una grand'opera, per fare una gran misericordia a uno, e per sollevar molti nello stesso tempo.
Qui comparve nella stanza la padrona, la quale, al rumore, s'era affacciata anch'essa alla finestra, e avendo veduto chi le entrava in casa, aveva sceso le scale, di corsa, dopo essersi raccomodata alla meglio; e quasi nello stesso tempo, entrò il sarto da un altr'uscio. Vedendo avviato il discorso, andarono a riunirsi in un canto, dove rimasero con gran rispetto. Il cardinale, salutatili cortesemente, continuò a parlar con le donne, mescolando ai conforti qualche domanda, per veder se nelle risposte potesse trovar qualche congiuntura di far del bene a chi aveva tanto patito.
– Bisognerebbe che tutti i preti fossero come vossignoria, che tenessero un po' dalla parte de' poveri, e non aiutassero a metterli in imbroglio, per cavarsene loro, – disse Agnese, animata dal contegno così famigliare e amorevole di Federigo, e stizzita dal pensare che il signor don Abbondio, dopo aver sempre sacrificati gli altri, pretendesse poi anche d'impedir loro un piccolo sfogo, un lamento con chi era al di sopra di lui, quando, per un caso raro, n'era venuta l'occasione.
– Dite pure tutto quel che pensate, – disse il cardinale: – parlate liberamente.
– Voglio dire che, se il nostro signor curato avesse fatto il suo dovere, la cosa non sarebbe andata così.
Ma facendole il cardinale nuove istanze perchè si spiegasse meglio, quella cominciò a trovarsi impicciata a dover raccontare una storia nella quale aveva anch'essa una parte che non si curava di far sapere, specialmente a un tal personaggio. Trovò però il verso d'accomodarla con un piccolo stralcio: raccontò del matrimonio concertato, del rifiuto di don Abbondio, non lasciò fuori il pretesto de' superiori che lui aveva messo in campo (ah, Agnese!); e saltò all'attentato di don Rodrigo, e come, essendo stati avvertiti, avevano potuto scappare. – Ma sì, – soggiunse e concluse: – scappare per inciamparci di nuovo. Se in vece il signor curato ci avesse detto sinceramente la cosa, e avesse subito maritati i miei poveri giovani, noi ce n'andavamo via subito, tutti insieme, di nascosto, lontano, in luogo che nè anche l'aria non l'avrebbe saputo. Così s'è perduto tempo; ed è nato quel che è nato.
– Il signor curato mi renderà conto di questo fatto, – disse il cardinale.
– No, signore, no, signore, – disse subito Agnese: – non ho parlato per questo: non lo gridi, perchè già quel che è stato è stato; e poi non serve a nulla: è un uomo fatto così: tornando il caso, farebbe lo stesso.
Ma Lucia, non contenta di quella maniera di raccontar la storia, soggiunse: – anche noi abbiamo fatto del male: si vede che non era la volontà del Signore che la cosa dovesse riuscire.
– Che male avete potuto far voi, povera giovine? – disse Federigo.
Lucia, malgrado gli occhiacci che la madre cercava di farle alla sfuggita, raccontò la storia del tentativo fatto in casa di don Abbondio; e concluse dicendo: – abbiam fatto male; e Dio ci ha gastigati.
– Prendete dalla sua mano i patimenti che avete sofferti, e state di buon animo, – disse Federigo: – perchè, chi avrà ragione di rallegrarsi e di sperare, se non chi ha patito, e pensa ad accusar se medesimo?
Domandò allora dove fosse il promesso sposo, e sentendo da Agnese (Lucia stava zitta, con la testa e gli occhi bassi) ch'era scappato dal suo paese, ne provò e ne mostrò maraviglia e dispiacere; e volle sapere il perchè.
Agnese raccontò alla meglio tutto quel poco che sapeva della storia di Renzo.
– Ho sentito parlare di questo giovine, – disse il cardinale: – ma come mai uno che si trovò involto in affari di quella sorte, poteva essere in trattato di matrimonio con una ragazza così?
– Era un giovine dabbene, – disse Lucia, facendo il viso rosso, ma con voce sicura.
– Era un giovine quieto, fin troppo, – soggiunse Agnese: – e questo lo può domandare a chi si sia, anche al signor curato. Chi sa che imbroglio avranno fatto laggiù, che cabale? I poveri, ci vuol poco a farli comparir birboni.
– È vero pur troppo, – disse il cardinale: – m'informerò di lui senza dubbio –: e fattosi dire nome e cognome del giovine, ne prese l'appunto sur un libriccin di memorie. Aggiunse poi che contava di portarsi al loro paese tra pochi giorni, che allora Lucia potrebbe venir là senza timore, e che intanto penserebbe lui a provvederla d'un luogo dove potesse esser al sicuro, fin che ogni cosa fosse accomodata per il meglio.
Si voltò quindi ai padroni di casa, che vennero subito avanti. Rinnovò i ringraziamenti che aveva fatti fare dal curato, e domandò se sarebbero stati contenti di ricoverare, per que' pochi giorni, le ospiti che Dio aveva loro mandate.
– Oh! sì signore, – rispose la donna, con un tono di voce e con un viso ch'esprimeva molto più di quell'asciutta risposta, strozzata dalla vergogna. Ma il marito, messo in orgasmo dalla presenza d'un tale interrogatore, dal desiderio di farsi onore in un'occasione di tanta importanza, studiava ansiosamente qualche bella risposta. Raggrinzò la fronte, torse gli occhi in traverso, strinse le labbra, tese a tutta forza l'arco dell'intelletto, cercò, frugò, sentì di dentro un cozzo d'idee monche e di mezze parole: ma il momento stringeva; il cardinale accennava già d'avere interpretato il silenzio: il pover'uomo aprì la bocca, e disse: – si figuri! – Altro non gli volle venire. Cosa, di cui non solo rimase avvilito sul momento; ma sempre poi quella rimembranza importuna gli guastava la compiacenza del grand'onore ricevuto. E quante volte, tornandoci sopra, e rimettendosi col pensiero in quella circostanza, gli venivano in mente, quasi per dispetto, parole che tutte sarebbero state meglio di quell'insulso si figuri! Ma, come dice un antico proverbio, del senno di poi ne son piene le fosse.
Il cardinale partì, dicendo: – la benedizione del Signore sia sopra questa casa.
Domandò poi la sera al curato come si sarebbe potuto in modo convenevole ricompensare quell'uomo, che non doveva esser ricco, dell'ospitalità costosa, specialmente in que' tempi. Il curato rispose che, per verità, nè i guadagni della professione, nè le rendite di certi campicelli, che il buon sarto aveva del suo, non sarebbero bastate, in quell'annata, a metterlo in istato d'esser liberale con gli altri; ma che, avendo fatto degli avanzi negli anni addietro, si trovava de' più agiati del contorno, e poteva far qualche spesa di più, senza dissesto, come certo faceva questa volentieri; e che, del rimanente, non ci sarebbe stato verso di fargli accettare nessuna ricompensa.
– Avrà probabilmente, – disse il cardinale, – crediti con gente che non può pagare.
– Pensi, monsignore illustrissimo: questa povera gente paga con quel che le avanza della raccolta: l'anno scorso, non avanzò nulla; in questo, tutti rimangono indietro del necessario.
– Ebbene, – disse Federigo: – prendo io sopra di me tutti que' debiti; e voi mi farete il piacere d'aver da lui la nota delle partite, e di saldarle.
– Sarà una somma ragionevole.
– Tanto meglio: e avrete pur troppo di quelli ancor più bisognosi, che non hanno debiti perchè non trovan credenza.
– Eh, pur troppo! Si fa quel che si può; ma come arrivare a tutto, in tempi di questa sorte?
– Fate che lui li vesta a mio conto, e pagatelo bene. Veramente, in quest'anno, mi par rubato tutto ciò che non va in pane; ma questo è un caso particolare.
Non vogliam però chiudere la storia di quella giornata, senza raccontar brevemente come la terminasse l'innominato.
Questa volta, la nuova della sua conversione l'aveva preceduto nella valle; vi s'era subito sparsa, e aveva messo per tutto uno sbalordimento, un'ansietà, un cruccio, un susurro. Ai primi bravi, o servitori (era tutt'uno) che vide, accennò che lo seguissero: e così di mano in mano. Tutti venivan dietro, con una sospensione nuova, e con la suggezione solita; finchè, con un seguito sempre crescente, arrivò al castello. Accennò a quelli che si trovavan sulla porta, che gli venissero dietro con gli altri; entrò nel primo cortile, andò verso il mezzo, e lì, essendo ancora a cavallo, mise un suo grido tonante: era il segno usato, al quale accorrevano tutti que' suoi che l'avessero sentito. In un momento, quelli ch'erano sparsi per il castello, vennero dietro alla voce, e s'univano ai già radunati, guardando tutti il padrone.
– Andate ad aspettarmi nella sala grande, – disse loro; e dall'alto della sua cavalcatura, gli stava a veder partire. Ne scese poi, la menò lui stesso alla stalla, e andò dov'era aspettato. Al suo apparire, cessò subito un gran bisbiglìo che c'era; tutti si ristrinsero da una parte, lasciando voto per lui un grande spazio della sala: potevano essere una trentina.
L'innominato alzò la mano, come per mantener quel silenzio improvviso; alzò la testa, che passava tutte quelle della brigata, e disse: – ascoltate tutti, e nessuno parli, se non è interrogato. Figliuoli! la strada per la quale siamo andati finora, conduce nel fondo dell'inferno. Non è un rimprovero ch'io voglia farvi, io che sono avanti a tutti, il peggiore di tutti; ma sentite ciò che v'ho da dire. Dio misericordioso m'ha chiamato a mutar vita; e io la muterò, l'ho già mutata: così faccia con tutti voi. Sappiate dunque, e tenete per fermo che son risoluto di prima morire che far più nulla contro la sua santa legge. Levo a ognun di voi gli ordini scellerati che avete da me; voi m'intendete; anzi vi comando di non far nulla di ciò che v'era comandato. E tenete per fermo ugualmente, che nessuno, da qui avanti, potrà far del male con la mia protezione, al mio servizio. Chi vuol restare a questi patti, sarà per me come un figliuolo: e mi troverei contento alla fine di quel giorno, in cui non avessi mangiato per satollar l'ultimo di voi, con l'ultimo pane che mi rimanesse in casa. Chi non vuole, gli sarà dato quello che gli è dovuto di salario, e un regalo di più: potrà andarsene; ma non metta più piede qui: quando non fosse per mutar vita; che per questo sarà sempre ricevuto a braccia aperte. Pensateci questa notte: domattina vi chiamerò, a uno a uno, a darmi la risposta; e allora vi darò nuovi ordini. Per ora, ritiratevi, ognuno al suo posto. E Dio che ha usato con me tanta misericordia, vi mandi il buon pensiero.
Qui finì, e tutto rimase in silenzio. Per quanto vari e tumultuosi fossero i pensieri che ribollivano in que' cervellacci, non ne apparve di fuori nessun segno. Erano avvezzi a prender la voce del loro signore come la manifestazione d'una volontà con la quale non c'era da ripetere: e quella voce, annunziando che la volontà era mutata, non dava punto indizio che fosse indebolita. A nessuno di loro passò neppur per la mente che, per esser lui convertito, si potesse prendergli il sopravvento, rispondergli come a un altr'uomo. Vedevano in lui un santo, ma un di que' santi che si dipingono con la testa alta, e con la spada in pugno. Oltre il timore, avevano anche per lui (principalmente quelli ch'eran nati sul suo, ed erano una gran parte) un'affezione come d'uomini ligi; avevan poi tutti una benevolenza d'ammirazione; e alla sua presenza sentivano una specie di quella, dirò pur così, verecondia, che anche gli animi più zotici e più petulanti provano davanti a una superiorità che hanno già riconosciuta. Le cose poi che allora avevan sentite da quella bocca, erano bensì odiose a' loro orecchi, ma non false nè affatto estranee ai loro intelletti: se mille volte se n'eran fatti beffe, non era già perchè non le credessero, ma per prevenir con le beffe la paura che gliene sarebbe venuta, a pensarci sul serio. E ora, a veder l'effetto di quella paura in un animo come quello del loro padrone, chi più, chi meno, non ce ne fu uno che non gli se n'attaccasse, almeno per qualche tempo. S'aggiunga a tutto ciò, che quelli tra loro che, trovandosi la mattina fuor della valle, avevan risaputa per i primi la gran nuova, avevano insieme veduto, e avevano anche riferito la gioia, la baldanza della popolazione, l'amore e la venerazione per l'innominato, ch'erano entrati in luogo dell'antico odio e dell'antico terrore. Di maniera che, nell'uomo che avevan sempre riguardato, per dir così, di basso in alto, anche quando loro medesimi erano in gran parte la sua forza, vedevano ora la maraviglia, l'idolo d'una moltitudine; lo vedevano al di sopra degli altri, ben diversamente di prima, ma non meno; sempre fuori della schiera comune, sempre capo.
Stavano adunque sbalorditi, incerti l'uno dell'altro, e ognun di sè. Chi si rodeva, chi faceva disegni del dove sarebbe andato a cercar ricovero e impiego; chi s'esaminava se avrebbe potuto adattarsi a diventar galantuomo; chi anche, tocco da quelle parole, se ne sentiva una certa inclinazione; chi, senza risolver nulla, proponeva di prometter tutto a buon conto, di rimanere intanto a mangiare quel pane offerto così di buon cuore, e allora così scarso, e d'acquistar tempo: nessuno fiatò. E quando l'innominato, alla fine delle sue parole, alzò di nuovo quella mano imperiosa per accennar che se n'andassero, quatti quatti, come un branco di pecore, tutti insieme se la batterono. Uscì anche lui, dietro a loro, e, piantatosi prima nel mezzo del cortile, stette a vedere al barlume come si sbrancassero, e ognuno s'avviasse al suo posto. Salito poi a prendere una sua lanterna, girò di nuovo i cortili, i corridoi, le sale, visitò tutte l'entrature, e, quando vide ch'era tutto quieto, andò finalmente a dormire. Sì, a dormire; perchè aveva sonno.
Affari intralciati, e insieme urgenti, per quanto ne fosse sempre andato in cerca, non se n'era mai trovati addosso tanti, in nessuna congiuntura, come allora; eppure aveva sonno. I rimorsi che gliel avevan levato la notte avanti, non che essere acquietati, mandavano anzi grida più alte, più severe, più assolute; eppure aveva sonno. L'ordine, la specie di governo stabilito là dentro da lui in tant'anni, con tante cure, con un tanto singolare accoppiamento d'audacia e di perseveranza, ora l'aveva lui medesimo messo in forse, con poche parole; la dipendenza illimitata di que' suoi, quel loro esser disposti a tutto, quella fedeltà da masnadieri, sulla quale era avvezzo da tanto tempo a riposare, l'aveva ora smossa lui medesimo; i suoi mezzi, gli aveva fatti diventare un monte d'imbrogli, s'era messa la confusione e l'incertezza in casa; eppure aveva sonno.
Andò dunque in camera, s'accostò a quel letto in cui la notte avanti aveva trovate tante spine; e vi s'inginocchiò accanto, con l'intenzione di pregare. Trovò in fatti in un cantuccio riposto e profondo della mente, le preghiere ch'era stato ammaestrato a recitar da bambino; cominciò a recitarle; e quelle parole, rimaste lì tanto tempo ravvolte insieme, venivano l'una dopo l'altra come sgomitolandosi. Provava in questo un misto di sentimenti indefinibile; una certa dolcezza in quel ritorno materiale all'abitudini dell'innocenza; un inasprimento di dolore al pensiero dell'abisso che aveva messo tra quel tempo e questo; un ardore d'arrivare, con opere di espiazione, a una coscienza nuova, a uno stato il più vicino all'innocenza, a cui non poteva tornare; una riconoscenza, una fiducia in quella misericordia che lo poteva condurre a quello stato, e che gli aveva già dati tanti segni di volerlo. Rizzatosi poi, andò a letto, e s'addormentò immediatamente.
Così terminò quella giornata, tanto celebre ancora quando scriveva il nostro anonimo; e ora, se non era lui, non se ne saprebbe nulla, almeno de' particolari; giacchè il Ripamonti e il Rivola, citati di sopra, non dicono se non che quel sì segnalato tiranno, dopo un abboccamento con Federigo, mutò mirabilmente vita, e per sempre. E quanti son quelli che hanno letto i libri di que' due? Meno ancora di quelli che leggeranno il nostro. E chi sa se, nella valle stessa, chi avesse voglia di cercarla, e l'abilità di trovarla, sarà rimasta qualche stracca e confusa tradizione del fatto? Son nate tante cose da quel tempo in poi!

CAPITOLO XXV
Il giorno seguente, nel paesetto di Lucia e in tutto il territorio di Lecco, non si parlava che di lei, dell'innominato, dell'arcivescovo e d'un altro tale, che, quantunque gli piacesse molto d'andar per le bocche degli uomini, n'avrebbe, in quella congiuntura, fatto volentieri di meno: vogliam dire il signor don Rodrigo.
Non già che prima d'allora non si parlasse de' fatti suoi; ma eran discorsi rotti, segreti: bisognava che due si conoscessero bene bene tra di loro, per aprirsi sur un tale argomento. E anche, non ci mettevano tutto il sentimento di che sarebbero stati capaci: perchè gli uomini, generalmente parlando, quando l'indegnazione non si possa sfogare senza grave pericolo, non solo dimostran meno, o tengono affatto in sè quella che sentono, ma ne senton meno in effetto. Ma ora, chi si sarebbe tenuto d'informarsi, e di ragionare d'un fatto così strepitoso, in cui s'era vista la mano del cielo, e dove facevan buona figura due personaggi tali? uno, in cui un amore della giustizia tanto animoso andava unito a tanta autorità; l'altro, con cui pareva che la prepotenza in persona si fosse umiliata, che la braverìa fosse venuta, per dir così, a render l'armi, e a chiedere il riposo. A tali paragoni, il signor don Rodrigo diveniva un po' piccino. Allora si capiva da tutti cosa fosse tormentar l'innocenza per poterla disonorare, perseguitarla con un'insistenza così sfacciata, con sì atroce violenza, con sì abbominevoli insidie. Si faceva, in quell'occasione, una rivista di tant'altre prodezze di quel signore: e su tutto la dicevan come la sentivano, incoraggiti ognuno dal trovarsi d'accordo con tutti. Era un susurro, un fremito generale; alla larga però, per ragione di tutti que' bravi che colui aveva d'intorno.
Una buona parte di quest'odio pubblico cadeva ancora sui suoi amici e cortigiani. Si rosolava bene il signor podestà, sempre sordo e cieco e muto sui fatti di quel tiranno; ma alla lontana, anche lui, perchè, se non aveva i bravi, aveva i birri. Col dottor Azzecca-garbugli, che non aveva se non chiacchiere e cabale, e con altri cortigianelli suoi pari, non s'usava tanti riguardi: eran mostrati a dito, e guardati con occhi torti; di maniera che, per qualche tempo, stimaron bene di non farsi veder per le strade.
Don Rodrigo, fulminato da quella notizia così impensata, così diversa dall'avviso che aspettava di giorno in giorno, di momento in momento, stette rintanato nel suo palazzotto, solo co' suoi bravi, a rodersi, per due giorni; il terzo, partì per Milano. Se non fosse stato altro che quel mormoracchiare della gente, forse, poichè le cose erano andate tant'avanti, sarebbe rimasto apposta per affrontarlo, anzi per cercar l'occasione di dare un esempio a tutti sopra qualcheduno de' più arditi; ma chi lo cacciò, fu l'essersi saputo per certo, che il cardinale veniva anche da quelle parti. Il conte zio, il quale di tutta quella storia non sapeva se non quel che gli aveva detto Attilio, avrebbe certamente preteso che, in una congiuntura simile, don Rodrigo facesse una gran figura, e avesse in pubblico dal cardinale le più distinte accoglienze: ora, ognun vede come ci fosse incamminato. L'avrebbe preteso, e se ne sarebbe fatto render conto minutamente; perchè era un'occasione importante di far vedere in che stima fosse tenuta la famiglia da una primaria autorità. Per levarsi da un impiccio così noioso, don Rodrigo, alzatosi una mattina prima del sole, si mise in una carrozza, col Griso e con altri bravi, di fuori, davanti e di dietro; e, lasciato l'ordine che il resto della servitù venisse poi in seguito, partì come un fuggitivo, come (ci sia un po' lecito di sollevare i nostri personaggi con qualche illustre paragone), come Catilina da Roma, sbuffando, e giurando di tornar ben presto, in altra comparsa, a far le sue vendette.
Intanto, il cardinale veniva visitando, a una per giorno, le parrocchie del territorio di Lecco. Il giorno in cui doveva arrivare a quella di Lucia, già una gran parte degli abitanti erano andati sulla strada a incontrarlo. All'entrata del paese, proprio accanto alla casetta delle nostre due donne, c'era un arco trionfale, costrutto di stili per il ritto, e di pali per il traverso, rivestito di paglia e di borraccina, e ornato di rami verdi di pugnitopo e d'agrifoglio, distinti di bacche scarlatte; la facciata della chiesa era parata di tappezzerie; al davanzale d'ogni finestra pendevano coperte e lenzoli distesi, fasce di bambini disposte a guisa di pendoni; tutto quel poco necessario che fosse atto a fare, o bene o male, figura di superfluo. Verso le ventidue, ch'era l'ora in cui s'aspettava il cardinale, quelli ch'eran rimasti in casa, vecchi, donne e fanciulli la più parte, s'avviarono anche loro a incontrarlo, parte in fila, parte in truppa, preceduti da don Abbondio, uggioso in mezzo a tanta festa, e per il fracasso che lo sbalordiva, e per il brulicar della gente innanzi e indietro, che, come andava ripetendo, gli faceva girar la testa, e per il rodìo segreto che le donne avesser potuto cicalare, e dovesse toccargli a render conto del matrimonio.
Quand'ecco si vede spuntare il cardinale, o per dir meglio, la turba in mezzo a cui si trovava nella sua lettiga, col suo seguito d'intorno; perchè di tutto questo non si vedeva altro che un indizio in aria, al di sopra di tutte le teste, un pezzo della croce portata dal cappellano che cavalcava una mula. La gente che andava con don Abbondio, s'affrettò alla rinfusa, a raggiunger quell'altra: e lui, dopo aver detto, tre e quattro volte: – adagio; in fila; cosa fate? – si voltò indispettito; e seguitando a borbottare: – è una babilonia, è una babilonia, – entrò in chiesa, intanto ch'era vota; e stette lì ad aspettare.
Il cardinale veniva avanti, dando benedizioni con la mano, e ricevendone dalle bocche della gente, che quelli del seguito avevano un bel da fare a tenere un po' indietro. Per esser del paese di Lucia, avrebbe voluto quella gente fare all'arcivescovo dimostrazioni straordinarie; ma la cosa non era facile, perchè era uso che, per tutto dove arrivava, tutti facevano più che potevano. Già sul principio stesso del suo pontificato, nel primo solenne ingresso in duomo, la calca e l'impeto della gente addosso a lui era stato tale, da far temere della sua vita; e alcuni gentiluomini che gli eran più vicini, avevano sfoderate le spade, per atterrire e respinger la folla. Tanto c'era in que' costumi di scomposto e di violento, che, anche nel far dimostrazioni di benevolenza a un vescovo in chiesa, e nel moderarle, si dovesse andar vicino all'ammazzare. E quella difesa non sarebbe forse bastata, se il maestro e il sottomaestro delle cerimonie, un Clerici e un Picozzi, giovani preti che stavan bene di corpo e d'animo, non l'avessero alzato sulle braccia, e portato di peso, dalla porta fino all'altar maggiore. D'allora in poi, in tante visite episcopali ch'ebbe a fare, il primo entrar nella chiesa si può senza scherzo contarlo tra le sue pastorali fatiche, e qualche volta, tra i pericoli passati da lui.
Entrò anche in questa come potè; andò all'altare e, dopo essere stato alquanto in orazione, fece, secondo il suo solito, un piccol discorso al popolo, sul suo amore per loro, sul suo desiderio della loro salvezza, e come dovessero disporsi alle funzioni del giorno dopo. Ritiratosi poi nella casa del parroco, tra gli altri discorsi, gli domandò informazione di Renzo. Don Abbondio disse ch'era un giovine un po' vivo, un po' testardo, un po' collerico. Ma, a più particolari e precise domande, dovette rispondere ch'era un galantuomo, e che anche lui non sapeva capire come, in Milano, avesse potuto fare tutte quelle diavolerie che avevan detto.
– In quanto alla giovine, – riprese il cardinale, – pare anche a voi che possa ora venir sicuramente a dimorare in casa sua?
– Per ora, – rispose don Abbondio, – può venire e stare, come vuole: dico, per ora; ma, – soggiunse poi con un sospiro, – bisognerebbe che vossignoria illustrissima fosse sempre qui, o almeno vicino.
– Il Signore è sempre vicino, – disse il cardinale: – del resto, penserò io a metterla al sicuro –. E diede subito ordine che, il giorno dopo, si spedisse di buon'ora la lettiga, con una scorta, a prender le due donne.
Don Abbondio uscì di lì tutto contento che il cardinale gli avesse parlato de' due giovani, senza chiedergli conto del suo rifiuto di maritarli. "Dunque non sa niente, – diceva tra sè: – Agnese è stata zitta: miracolo! È vero che s'hanno a tornare a vedere; ma le daremo un'altra istruzione, le daremo". E non sapeva, il pover'uomo, che Federigo non era entrato in quell'argomento, appunto perchè intendeva di parlargliene a lungo, in tempo più libero; e, prima di dargli ciò che gli era dovuto, voleva sentire anche le sue ragioni.
Ma i pensieri del buon prelato per metter Lucia al sicuro eran divenuti inutili: dopo che l'aveva lasciata, eran nate delle cose, che dobbiamo raccontare.
Le due donne, in que' pochi giorni ch'ebbero a passare nella casuccia ospitale del sarto, avevan ripreso, per quanto avevan potuto, ognuna il suo antico tenor di vita. Lucia aveva subito chiesto da lavorare; e, come aveva fatto nel monastero, cuciva, cuciva, ritirata in una stanzina, lontano dagli occhi della gente. Agnese andava un po' fuori, un po' lavorava in compagnia della figlia. I loro discorsi eran tanto più tristi, quanto più affettuosi: tutt'e due eran preparate a una separazione; giacchè la pecora non poteva tornare a star così vicino alla tana del lupo: e quando, quale, sarebbe il termine di questa separazione? L'avvenire era oscuro, imbrogliato: per una di loro principalmente. Agnese tanto ci andava facendo dentro le sue congetture allegre: che Renzo finalmente, se non gli era accaduto nulla di sinistro, dovrebbe presto dar le sue nuove; e se aveva trovato da lavorare e da stabilirsi, se (e come dubitarne?) stava fermo nelle sue promesse, perchè non si potrebbe andare a star con lui? E di tali speranze, ne parlava e ne riparlava alla figlia, per la quale non saprei dire se fosse maggior dolore il sentire, o pena il rispondere. Il suo gran segreto l'aveva sempre tenuto in sè; e, inquietata bensì dal dispiacere di fare a una madre così buona un sotterfugio, che non era il primo; ma trattenuta, come invincibilmente, dalla vergogna e da' vari timori che abbiam detto di sopra, andava d'oggi in domani, senza dir nulla. I suoi disegni eran ben diversi da quelli della madre, o, per dir meglio, non n'aveva; s'era abbandonata alla Provvidenza. Cercava dunque di lasciar cadere, o di stornare quel discorso; o diceva, in termini generali, di non aver più speranza, nè desiderio di cosa di questo mondo, fuorchè di poter presto riunirsi con sua madre; le più volte, il pianto veniva opportunamente a troncar le parole.
– Sai perchè ti par così? – diceva Agnese: – perchè hai tanto patito, e non ti par vero che la possa voltarsi in bene. Ma lascia fare al Signore; e se.... Lascia che si veda un barlume, appena un barlume di speranza; e allora mi saprai dire se non pensi più a nulla –. Lucia baciava la madre, e piangeva.
Del resto, tra loro e i loro ospiti era nata subito una grand'amicizia: e dove nascerebbe, se non tra beneficati e benefattori, quando gli uni e gli altri son buona gente? Agnese specialmente faceva di gran chiacchiere con la padrona. Il sarto poi dava loro un po' di svago con delle storie, e con de' discorsi morali: e, a desinare soprattutto, aveva sempre qualche bella cosa da raccontare, di Bovo d'Antona o de' Padri del deserto.
Poco distante da quel paesetto, villeggiava una coppia d'alto affare; don Ferrante e donna Prassede: il casato, al solito, nella penna dell'anonimo. Era donna Prassede una vecchia gentildonna molto inclinata a far del bene: mestiere certamente il più degno che l'uomo possa esercitare; ma che pur troppo può anche guastare, come tutti gli altri. Per fare il bene, bisogna conoscerlo; e, al pari d'ogni altra cosa, non possiamo conoscerlo che in mezzo alle nostre passioni, per mezzo de' nostri giudizi, con le nostre idee; le quali bene spesso stanno come possono. Con l'idee donna Prassede si regolava come dicono che si deve far con gli amici: n'aveva poche; ma a quelle poche era molto affezionata. Tra le poche, ce n'era per disgrazia molte delle storte; e non eran quelle che le fossero men care. Le accadeva quindi, o di proporsi per bene ciò che non lo fosse, o di prender per mezzi, cose che potessero piuttosto far riuscire dalla parte opposta, o di crederne leciti di quelli che non lo fossero punto, per una certa supposizione in confuso, che chi fa più del suo dovere possa far più di quel che avrebbe diritto; le accadeva di non vedere nel fatto ciò che c'era di reale, o di vederci ciò che non c'era; e molte altre cose simili, che possono accadere, e che accadono a tutti, senza eccettuarne i migliori; ma a donna Prassede, troppo spesso e, non di rado, tutte in una volta.
Al sentire il gran caso di Lucia, e tutto ciò che, in quell'occasione, si diceva della giovine, le venne la curiosità di vederla; e mandò una carrozza, con un vecchio bracciere, a prender la madre e la figlia. Questa si ristringeva nelle spalle, e pregava il sarto, il quale aveva fatta loro l'imbasciata, che trovasse maniera di scusarla. Finchè s'era trattato di gente alla buona che cercava di conoscer la giovine del miracolo, il sarto le aveva reso volentieri un tal servizio; ma in questo caso, il rifiuto gli pareva una specie di ribellione. Fece tanti versi, tant'esclamazioni, disse tante cose: e che non si faceva così, e ch'era una casa grande, e che ai signori non si dice di no, e che poteva esser la loro fortuna, e che la signora donna Prassede, oltre il resto, era anche una santa; tante cose insomma, che Lucia si dovette arrendere: molto più che Agnese confermava tutte quelle ragioni con altrettanti – sicuro, sicuro.
Arrivate davanti alla signora, essa fece loro grand'accoglienza, e molte congratulazioni; interrogò, consigliò: il tutto con una certa superiorità quasi innata, ma corretta da tante espressioni umili, temperata da tanta premura, condita di tanta spiritualità, che, Agnese quasi subito, Lucia poco dopo, cominciarono a sentirsi sollevate dal rispetto opprimente che da principio aveva loro incusso quella signorile presenza; anzi ci trovarono una certa attrattiva. E per venire alle corte, donna Prassede, sentendo che il cardinale s'era incaricato di trovare a Lucia un ricovero, punta dal desiderio di secondare e di prevenire a un tratto quella buona intenzione, s'esibì di prender la giovine in casa, dove, senz'essere addetta ad alcun servizio particolare, potrebbe, a piacer suo, aiutar l'altre donne ne' loro lavori. E soggiunse che penserebbe lei a darne parte a monsignore.
Oltre il bene chiaro e immediato che c'era in un'opera tale, donna Prassede ce ne vedeva, e se ne proponeva un altro, forse più considerabile, secondo lei; di raddirizzare un cervello, di metter sulla buona strada chi n'aveva gran bisogno. Perchè, fin da quando aveva sentito la prima volta parlar di Lucia, s'era subito persuasa che una giovine la quale aveva potuto promettersi a un poco di buono, a un sedizioso, a uno scampaforca in somma, qualche magagna, qualche pecca nascosta la doveva avere. Dimmi chi pratichi, e ti dirò chi sei. La vista di Lucia aveva confermata quella persuasione. Non che, in fondo, come si dice, non le paresse una buona giovine; ma c'era molto da ridire. Quella testina bassa, col mento inchiodato sulla fontanella della gola, quel non rispondere, o risponder secco secco, come per forza, potevano indicar verecondia; ma denotavano sicuramente molta caparbietà: non ci voleva molto a indovinare che quella testina aveva le sue idee. E quell'arrossire ogni momento, e quel rattenere i sospiri.... Due occhioni poi, che a donna Prassede non piacevan punto. Teneva essa per certo, come se lo sapesse di buon luogo, che tutte le sciagure di Lucia erano una punizione del cielo per la sua amicizia con quel poco di buono, e un avviso per far che se ne staccasse affatto; e stante questo, si proponeva di cooperare a un così buon fine. Giacchè, come diceva spesso agli altri e a se stessa, tutto il suo studio era di secondare i voleri del cielo: ma faceva spesso uno sbaglio grosso, ch'era di prender per cielo il suo cervello. Però, della seconda intenzione che abbiam detto, si guardò bene di darne il minimo indizio. Era una delle sue massime questa, che, per riuscire a far del bene alla gente, la prima cosa, nella maggior parte de' casi, è di non metterli a parte del disegno.
La madre e la figlia si guardarono in viso. Nella dolorosa necessità di dividersi, l'esibizione parve a tutt'e due da accettarsi, se non altro per esser quella villa così vicina al loro paesetto: per cui, alla peggio de' peggi, si ravvicinerebbero e potrebbero trovarsi insieme, alla prossima villeggiatura. Visto, l'una negli occhi dell'altra, il consenso, si voltaron tutt'e due a donna Prassede con quel ringraziare che accetta. Essa rinnovò le gentilezze e le promesse, e disse che manderebbe subito una lettera da presentare a monsignore.
Partite le donne, la lettera se la fece distendere da don Ferrante, di cui, per esser letterato, come diremo più in particolare, si serviva per segretario, nell'occasioni d'importanza. Trattandosi d'una di questa sorte, don Ferrante ci mise tutto il suo sapere, e, consegnando la minuta da copiare alla consorte, le raccomandò caldamente l'ortografia; ch'era una delle molte cose che aveva studiate, e delle poche sulle quali avesse lui il comando in casa. Donna Prassede copiò diligentissimamente, e spedì la lettera alla casa del sarto. Questo fu due o tre giorni prima che il cardinale mandasse la lettiga per ricondur le donne al loro paese.
Arrivate, smontarono alla casa parrocchiale, dove si trovava il cardinale. C'era ordine d'introdurle subito: il cappellano, che fu il primo a vederle, l'eseguì, trattenendole solo quant'era necessario per dar loro, in fretta in fretta, un po' d'istruzione sul cerimoniale da usarsi con monsignore, e sui titoli da dargli; cosa che soleva fare, ogni volta che lo potesse di nascosto a lui. Era per il pover'uomo un tormento continuo il vedere il poco ordine che regnava intorno al cardinale, su quel particolare: – tutto, – diceva con gli altri della famiglia, – per la troppa bontà di quel benedett'uomo; per quella gran famigliarità –. E raccontava d'aver perfino sentito più d'una volta co' suoi orecchi, rispondergli: messer sì, e messer no.
Stava in quel momento il cardinale discorrendo con don Abbondio, sugli affari della parrocchia: dimodochè questo non ebbe campo di dare anche lui, come avrebbe desiderato, le sue istruzioni alle donne. Solo, nel passar loro accanto, mentre usciva, e quelle venivano avanti, potè dar loro d'occhio, per accennare ch'era contento di loro, e che continuassero, da brave, a non dir nulla.
Dopo le prime accoglienze da una parte, e i primi inchini dall'altra, Agnese si cavò di seno la lettera, e la presentò al cardinale, dicendo: – è della signora donna Prassede, la quale dice che conosce molto vossignoria illustrissima, monsignore; come naturalmente, tra loro signori grandi, si devon conoscer tutti. Quand'avrà letto, vedrà.
– Bene, – disse Federigo, letto che ebbe, e ricavato il sugo del senso da' fiori di don Ferrante. Conosceva quella casa quanto bastasse per esser certo che Lucia c'era invitata con buona intenzione, e che lì sarebbe sicura dall'insidie e dalla violenza del suo persecutore. Che concetto avesse della testa di donna Prassede, non n'abbiam notizia positiva. Probabilmente, non era quella la persona che avrebbe scelta a un tal intento; ma, come abbiam detto o fatto intendere altrove, non era suo costume di disfar le cose che non toccavano a lui, per rifarle meglio.
– Prendete in pace anche questa separazione, e l'incertezza in cui vi trovate, – soggiunse poi: – confidate che sia per finir presto, e che il Signore voglia guidar le cose a quel termine a cui pare che le avesse indirizzate; ma tenete per certo che quello che vorrà Lui, sarà il meglio per voi –. Diede a Lucia in particolare qualche altro ricordo amorevole; qualche altro conforto a tutt'e due; le benedisse, e le lasciò andare. Appena fuori, si trovarono addosso uno sciame d'amici e d'amiche, tutto il comune, si può dire, che le aspettava, e le condusse a casa, come in trionfo. Era tra tutte quelle donne una gara di congratularsi, di compiangere, di domandare; e tutte esclamavano dal dispiacere, sentendo che Lucia se n'anderebbe il giorno dopo. Gli uomini gareggiavano nell'offrir servizi; ognuno voleva star quella notte a far la guardia alla casetta. Sul qual fatto, il nostro anonimo credè bene di formare un proverbio: volete aver molti in aiuto? cercate di non averne bisogno.
Tante accoglienze confondevano e sbalordivano Lucia: Agnese non s'imbrogliava così per poco. Ma in sostanza fecero bene anche a Lucia, distraendola alquanto da' pensieri e dalle rimembranze che, pur troppo, anche in mezzo al frastono, le si risvegliavano, su quell'uscio, in quelle stanzucce, alla vista d'ogni oggetto.
Al tocco della campana che annunziava vicino il cominciar delle funzioni, tutti si mossero verso la chiesa, e fu per le nostre donne un'altra passeggiata trionfale.
Terminate le funzioni, don Abbondio, ch'era corso a vedere se Perpetua aveva ben disposto ogni cosa per il desinare, fu chiamato dal cardinale. Andò subito dal grand'ospite, il quale, lasciatolo venir vicino, – signor curato, – cominciò; e quelle parole furon dette in maniera, da dover capire, ch'erano il principio d'un discorso lungo e serio: – signor curato; perchè non avete voi unita in matrimonio quella povera Lucia col suo promesso sposo?
"Hanno votato il sacco stamattina coloro", pensò don Abbondio; e rispose borbottando: – monsignore illustrissimo avrà ben sentito parlare degli scompigli che son nati in quell'affare: è stata una confusione tale, da non poter, neppure al giorno d'oggi, vederci chiaro: come anche vossignoria illustrissima può argomentare da questo, che la giovine è qui, dopo tanti accidenti, come per miracolo; e il giovine, dopo altri accidenti, non si sa dove sia.
– Domando, – riprese il cardinale, – se è vero che, prima di tutti codesti casi, abbiate rifiutato di celebrare il matrimonio, quando n'eravate richiesto, nel giorno fissato; e il perchè.
– Veramente.... se vossignoria illustrissima sapesse.... che intimazioni.... che comandi terribili ho avuti di non parlare.... – E restò lì senza concludere, in un cert'atto, da far rispettosamente intendere che sarebbe indiscrezione il voler saperne di più.
– Ma! – disse il cardinale, con voce e con aria grave fuor del consueto: – è il vostro vescovo che, per suo dovere e per vostra giustificazione, vuol saper da voi il perchè non abbiate fatto ciò che, nella via regolare, era obbligo vostro di fare.
– Monsignore, – disse don Abbondio, facendosi piccino piccino, – non ho già voluto dire.... Ma m'è parso che, essendo cose intralciate, cose vecchie e senza rimedio, fosse inutile di rimestare.... Però, però, dico.... so che vossignoria illustrissima non vuol tradire un suo povero parroco. Perchè vede bene, monsignore; vossignoria illustrissima non può esser per tutto; e io resto qui esposto.... Però, quando Lei me lo comanda, dirò, dirò tutto.
– Dite: io non vorrei altro che trovarvi senza colpa.
Allora don Abbondio si mise a raccontare la dolorosa storia; ma tacque il nome principale, e vi sostituì: un gran signore; dando così alla prudenza tutto quel poco che si poteva, in una tale stretta.
– E non avete avuto altro motivo? – domandò il cardinale, quando don Abbondio ebbe finito.
– Ma forse non mi sono spiegato abbastanza, – rispose questo: – sotto pena della vita, m'hanno intimato di non far quel matrimonio.
– E vi par codesta una ragion bastante, per lasciar d'adempire un dovere preciso?
– Io ho sempre cercato di farlo, il mio dovere, anche con mio grave incomodo, ma quando si tratta della vita....
– E quando vi siete presentato alla Chiesa, – disse, con accento ancor più grave, Federigo, – per addossarvi codesto ministero, v'ha essa fatto sicurtà della vita? V'ha detto che i doveri annessi al ministero fossero liberi da ogni ostacolo, immuni da ogni pericolo? O v'ha detto forse che dove cominciasse il pericolo, ivi cesserebbe il dovere? O non v'ha espressamente detto il contrario? Non v'ha avvertito che vi mandava come un agnello tra i lupi? Non sapevate voi che c'eran de' violenti, a cui potrebbe dispiacere ciò che a voi sarebbe comandato? Quello da Cui abbiam la dottrina e l'esempio, ad imitazione di Cui ci lasciam nominare e ci nominiamo pastori, venendo in terra a esercitarne l'ufizio, mise forse per condizione d'aver salva la vita? E per salvarla, per conservarla, dico, qualche giorno di più sulla terra, a spese della carità e del dovere, c'era bisogno dell'unzione santa, dell'imposizion delle mani, della grazia del sacerdozio? Basta il mondo a dar questa virtù, a insegnar questa dottrina. Che dico? oh vergogna! il mondo stesso la rifiuta: il mondo fa anch'esso le sue leggi, che prescrivono il male come il bene; ha il suo vangelo anch'esso, un vangelo di superbia e d'odio; e non vuol che si dica che l'amore della vita sia una ragione per trasgredirne i comandamenti. Non lo vuole; ed è ubbidito. E noi! noi figli e annunziatori della promessa! Che sarebbe la Chiesa, se codesto vostro linguaggio fosse quello di tutti i vostri confratelli? Dove sarebbe, se fosse comparsa nel mondo con codeste dottrine?
Don Abbondio stava a capo basso: il suo spirito si trovava tra quegli argomenti, come un pulcino negli artigli del falco, che lo tengono sollevato in una regione sconosciuta, in un'aria che non ha mai respirata. Vedendo che qualcosa bisognava rispondere, disse, con una certa sommissione forzata: – monsignore illustrissimo, avrò torto. Quando la vita non si deve contare, non so cosa mi dire. Ma quando s'ha che fare con certa gente, con gente che ha la forza, e che non vuol sentir ragioni, anche a voler fare il bravo, non saprei cosa ci si potesse guadagnare. È un signore quello, con cui non si può nè vincerla nè impattarla.
– E non sapete voi che il soffrire per la giustizia è il nostro vincere? E se non sapete questo, che cosa predicate? di che siete maestro? qual è la buona nuova che annunziate a' poveri? Chi pretende da voi che vinciate la forza con la forza? Certo non vi sarà domandato, un giorno, se abbiate saputo fare stare a dovere i potenti; che a questo non vi fu dato nè missione, nè modo. Ma vi sarà ben domandato se avrete adoprati i mezzi ch'erano in vostra mano per far ciò che v'era prescritto, anche quando avessero la temerità di proibirvelo.
"Anche questi santi son curiosi, – pensava intanto don Abbondio: – in sostanza, a spremerne il sugo, gli stanno più a cuore gli amori di due giovani, che la vita d'un povero sacerdote". E, in quant'a lui, si sarebbe volentieri contentato che il discorso finisse lì; ma vedeva il cardinale, a ogni pausa, restare in atto di chi aspetti una risposta: una confessione, o un'apologia, qualcosa in somma.
– Torno a dire, monsignore, – rispose dunque, – che avrò torto io.... Il coraggio, uno non se lo può dare.
– E perchè dunque, potrei dirvi, vi siete voi impegnato in un ministero che v'impone di stare in guerra con le passioni del secolo? Ma come, vi dirò piuttosto, come non pensate che, se in codesto ministero, comunque vi ci siate messo, v'è necessario il coraggio, per adempir le vostre obbligazioni, c'è Chi ve lo darà infallibilmente, quando glielo chiediate? Credete voi che tutti que' milioni di martiri avessero naturalmente coraggio? che non facessero naturalmente nessun conto della vita? tanti giovinetti che cominciavano a gustarla, tanti vecchi avvezzi a rammaricarsi che fosse già vicina a finire, tante donzelle, tante spose, tante madri? Tutti hanno avuto coraggio; perchè il coraggio era necessario, ed essi confidavano. Conoscendo la vostra debolezza e i vostri doveri, avete voi pensato a prepararvi ai passi difficili a cui potevate trovarvi, a cui vi siete trovato in effetto? Ah! se per tant'anni d'ufizio pastorale, avete (e come non avreste?) amato il vostro gregge, se avete riposto in esso il vostro cuore, le vostre cure, le vostre delizie, il coraggio non doveva mancarvi al bisogno: l'amore è intrepido. Ebbene, se voi gli amavate, quelli che sono affidati alle vostre cure spirituali, quelli che voi chiamate figliuoli; quando vedeste due di loro minacciati insieme con voi, ah certo! come la debolezza della carne v'ha fatto tremar per voi, così la carità v'avrà fatto tremar per loro. Vi sarete umiliato di quel primo timore, perchè era un effetto della vostra miseria; avrete implorato la forza per vincerlo, per discacciarlo, perchè era una tentazione: ma il timor santo e nobile per gli altri, per i vostri figliuoli, quello l'avrete ascoltato, quello non v'avrà dato pace, quello v'avrà eccitato, costretto, a pensare, a fare ciò che si potesse, per riparare al pericolo che lor sovrastava.... Cosa v'ha ispirato il timore, l'amore? Cosa avete fatto per loro? Cosa avete pensato?
E tacque in atto di chi aspetta.

CAPITOLO XXVI
A una siffatta domanda, don Abbondio, che pur s'era ingegnato di risponder qualcosa a delle meno precise, restò lì senza articolar parola. E, per dir la verità, anche noi, con questo manoscritto davanti, con una penna in mano, non avendo da contrastare che con le frasi, nè altro da temere che le critiche de' nostri lettori; anche noi, dico, sentiamo una certa ripugnanza a proseguire: troviamo un non so che di strano in questo mettere in campo, con così poca fatica, tanti bei precetti di fortezza e di carità, di premura operosa per gli altri, di sacrifizio illimitato di sè. Ma pensando che quelle cose erano dette da uno che poi le faceva, tiriamo avanti con coraggio.
– Voi non rispondete? – riprese il cardinale. – Ah, se aveste fatto, dalla parte vostra, ciò che la carità, ciò che il dovere richiedeva; in qualunque maniera poi le cose fossero andate, non vi mancherebbe ora una risposta. Vedete dunque voi stesso cosa avete fatto. Avete ubbidito all'iniquità, non curando ciò che il dovere vi prescriveva. L'avete ubbidita puntualmente: s'era fatta vedere a voi, per intimarvi il suo desiderio; ma voleva rimanere occulta a chi avrebbe potuto ripararsi da essa, e mettersi in guardia; non voleva che si facesse rumore, voleva il segreto, per maturare a suo bell'agio i suoi disegni d'insidie o di forza; vi comandò la trasgressione e il silenzio: voi avete trasgredito, e non parlavate. Domando ora a voi se non avete fatto di più; voi mi direte se è vero che abbiate mendicati de' pretesti al vostro rifiuto, per non rivelarne il motivo –. E stette lì alquanto, aspettando di nuovo una risposta.
"Anche questa gli hanno rapportata le chiacchierone", pensava don Abbondio; ma non dava segno d'aver nulla da dire; onde il cardinale riprese: – se è vero, che abbiate detto a que' poverini ciò che non era, per tenerli nell'ignoranza, nell'oscurità, in cui l'iniquità li voleva.... Dunque lo devo credere; dunque non mi resta che d'arrossirne con voi, e di sperare che voi ne piangerete con me. Vedete a che v'ha condotto (Dio buono! e pur ora voi la adducevate per iscusa) quella premura per la vita che deve finire. V'ha condotto.... ribattete liberamente queste parole, se vi paiono ingiuste, prendetele in umiliazione salutare, se non lo sono.... v'ha condotto a ingannare i deboli, a mentire ai vostri figliuoli.
"Ecco come vanno le cose, – diceva ancora tra sè don Abbondio: – a quel satanasso, – e pensava all'innominato, – le braccia al collo; e con me, per una mezza bugia, detta a solo fine di salvar la pelle, tanto chiasso. Ma sono superiori; hanno sempre ragione. È il mio pianeta, che tutti m'abbiano a dare addosso; anche i santi". E ad alta voce, disse: – ho mancato; capisco che ho mancato; ma cosa dovevo fare, in un frangente di quella sorte?
– E ancor lo domandate? E non ve l'ho detto? E dovevo dirvelo? Amare, figliuolo; amare e pregare. Allora avreste sentito che l'iniquità può aver bensì delle minacce da fare, de' colpi da dare, ma non de' comandi; avreste unito, secondo la legge di Dio, ciò che l'uomo voleva separare; avreste prestato a quegl'innocenti infelici il ministero che avevan ragione di richieder da voi: delle conseguenze sarebbe restato mallevadore Iddio, perchè si sarebbe andati per la sua strada: avendone presa un'altra, ne restate mallevadore voi; e di quali conseguenze! Ma forse che tutti i ripari umani vi mancavano? forse che non era aperta alcuna via di scampo, quand'aveste voluto guardarvi d'intorno, pensarci, cercare? Ora voi potete sapere che que' vostri poverini, quando fossero stati maritati, avrebbero pensato da sè al loro scampo, eran disposti a fuggire dalla faccia del potente, s'eran già disegnato il luogo di rifugio. Ma anche senza questo, non vi venne in mente che alla fine avevate un superiore? Il quale, come mai avrebbe quest'autorità di riprendervi d'aver mancato al vostro ufizio, se non avesse anche l'obbligo d'aiutarvi ad adempirlo? Perchè non avete pensato a informare il vostro vescovo dell'impedimento che un'infame violenza metteva all'esercizio del vostro ministero?
"I pareri di Perpetua!" pensava stizzosamente don Abbondio, a cui, in mezzo a que' discorsi, ciò che stava più vivamente davanti, era l'immagine di que' bravi, e il pensiero che don Rodrigo era vivo e sano, e, un giorno o l'altro, tornerebbe glorioso e trionfante, e arrabbiato. E benchè quella dignità presente, quell'aspetto e quel linguaggio, lo facessero star confuso, e gl'incutessero un certo timore, era però un timore che non lo soggiogava affatto, nè impediva al pensiero di ricalcitrare: perchè c'era in quel pensiero, che, alla fin delle fini, il cardinale non adoprava nè schioppo, nè spada, nè bravi.
– Come non avete pensato, – proseguiva questo, – che, se a quegli innocenti insidiati non fosse stato aperto altro rifugio, c'ero io, per accoglierli, per metterli in salvo, quando voi me gli aveste indirizzati, indirizzati dei derelitti a un vescovo, come cosa sua, come parte preziosa, non dico del suo carico, ma delle sue ricchezze? E in quanto a voi, io, sarei divenuto inquieto per voi; io, avrei dovuto non dormire, fin che non fossi sicuro che non vi sarebbe torto un capello. Ch'io non avessi come, dove, mettere in sicuro la vostra vita? Ma quell'uomo che fu tanto ardito, credete voi che non gli si sarebbe scemato punto l'ardire, quando avesse saputo che le sue trame eran note fuor di qui, note a me, ch'io vegliavo, ed ero risoluto d'usare in vostra difesa tutti i mezzi che fossero in mia mano? Non sapevate che, se l'uomo promette troppo spesso più che non sia per mantenere, minaccia anche non di rado, più che non s'attenti poi di commettere? Non sapevate che l'iniquità non si fonda soltanto sulle sue forze, ma anche sulla credulità e sullo spavento altrui?
"Proprio le ragioni di Perpetua", pensò anche qui don Abbondio, senza riflettere che quel trovarsi d'accordo la sua serva e Federigo Borromeo su ciò che si sarebbe potuto e dovuto fare, voleva dir molto contro di lui.
– Ma voi, – proseguì e concluse il cardinale, – non avete visto, non avete voluto veder altro che il vostro pericolo temporale; qual maraviglia che vi sia parso tale, da trascurar per esso ogni altra cosa?
– Gli è perchè le ho viste io quelle facce, – scappò detto a don Abbondio; – le ho sentite io quelle parole. Vossignoria illustrissima parla bene; ma bisognerebbe esser ne' panni d'un povero prete, e essersi trovato al punto.
Appena ebbe proferite queste parole, si morse la lingua; s'accorse d'essersi lasciato troppo vincere dalla stizza, e disse tra sè: "ora vien la grandine". Ma alzando dubbiosamente lo sguardo, fu tutto maravigliato, nel veder l'aspetto di quell'uomo, che non gli riusciva mai d'indovinare nè di capire, nel vederlo, dico, passare, da quella gravità autorevole e correttrice, a una gravità compunta e pensierosa.
– Pur troppo! – disse Federigo, – tale è la misera e terribile nostra condizione. Dobbiamo esigere rigorosamente dagli altri quello che Dio sa se noi saremmo pronti a dare: dobbiamo giudicare, correggere, riprendere; e Dio sa quel che faremmo noi nel caso stesso, quel che abbiam fatto in casi somiglianti! Ma guai s'io dovessi prender la mia debolezza per misura del dovere altrui, per norma del mio insegnamento! Eppure è certo che, insieme con le dottrine, io devo dare agli altri l'esempio, non rendermi simile al dottor della legge, che carica gli altri di pesi che non posson portare, e che lui non toccherebbe con un dito. Ebbene, figliuolo e fratello; poichè gli errori di quelli che presiedono, sono spesso più noti agli altri che a loro; se voi sapete ch'io abbia, per pusillanimità, per qualunque rispetto, trascurato qualche mio obbligo, ditemelo francamente, fatemi ravvedere; affinchè, dov'è mancato l'esempio, supplisca almeno la confessione. Rimproveratemi liberamente le mie debolezze; e allora le parole acquisteranno più valore nella mia bocca, perchè sentirete più vivamente, che non son mie, ma di Chi può dare a voi e a me la forza necessaria per far ciò che prescrivono.
"Oh che sant'uomo! ma che tormento! – pensava don Abbondio: – anche sopra di sè: purchè frughi, rimesti, critichi, inquisisca; anche sopra di sè". Disse poi ad alta voce: – oh, monsignore! che mi fa celia? Chi non conosce il petto forte, lo zelo imperterrito di vossignoria illustrissima? – E tra sè soggiunse: "anche troppo".
– Io non vi chiedevo una lode, che mi fa tremare, – disse Federigo, – perchè Dio conosce i miei mancamenti, e quello che ne conosco anch'io, basta a confondermi. Ma avrei voluto, vorrei che ci confondessimo insieme davanti a Lui, per confidare insieme. Vorrei, per amor vostro, che intendeste quanto la vostra condotta sia stata opposta, quanto sia opposto il vostro linguaggio alla legge che pur predicate, e secondo la quale sarete giudicato.
– Tutto casca addosso a me, – disse don Abbondio: – ma queste persone che son venute a rapportare, non le hanno poi detto d'essersi introdotte in casa mia, a tradimento, per sorprendermi, e per fare un matrimonio contro le regole.
– Me l'hanno detto, figliuolo: ma questo m'accora, questo m'atterra, che voi desideriate ancora di scusarvi; che pensiate di scusarvi, accusando; che prendiate materia d'accusa da ciò che dovrebb'esser parte della vostra confessione. Chi gli ha messi, non dico nella necessità, ma nella tentazione di far ciò che hanno fatto? Avrebbero essi cercata quella via irregolare, se la legittima non fosse loro stata chiusa? pensato a insidiare il pastore, se fossero stati accolti nelle sue braccia, aiutati, consigliati da lui? a sorprenderlo, se non si fosse nascosto? E a questi voi date carico? e vi sdegnate perchè, dopo tante sventure, che dico? nel mezzo della sventura, abbian detto una parola di sfogo al loro, al vostro pastore? Che il ricorso dell'oppresso, la querela dell'afflitto siano odiosi al mondo, il mondo è tale; ma noi! E che pro sarebbe stato per voi, se avessero taciuto? Vi tornava conto che la loro causa andasse intera al giudizio di Dio? Non è per voi una nuova ragione d'amar queste persone (e già tante ragioni n'avete), che v'abbian dato occasione di sentir la voce sincera del vostro vescovo, che v'abbian dato un mezzo di conoscer meglio, e di scontare in parte il gran debito che avete con loro? Ah! se v'avessero provocato, offeso, tormentato, vi direi (e dovrei io dirvelo?) d'amarli, appunto per questo. Amateli perchè hanno patito, perchè patiscono, perchè son vostri, perchè son deboli, perchè avete bisogno d'un perdono, a ottenervi il quale, pensate di qual forza possa essere la loro preghiera.
Don Abbondio stava zitto; ma non era più quel silenzio forzato e impaziente: stava zitto come chi ha più cose da pensare che da dire. Le parole che sentiva, eran conseguenze inaspettate, applicazioni nuove, ma d'una dottrina antica però nella sua mente, e non contrastata. Il male degli altri, dalla considerazion del quale l'aveva sempre distratto la paura del proprio, gli faceva ora un'impressione nuova. E se non sentiva tutto il rimorso che la predica voleva produrre (chè quella stessa paura era sempre lì a far l'ufizio di difensore), ne sentiva però; sentiva un certo dispiacere di sè, una compassione per gli altri, un misto di tenerezza e di confusione. Era, se ci si lascia passare questo paragone, come lo stoppino umido e ammaccato d'una candela, che presentato alla fiamma d'una gran torcia, da principio fuma, schizza, scoppietta, non ne vuol saper nulla; ma alla fine s'accende e, bene o male, brucia. Si sarebbe apertamente accusato, avrebbe pianto, se non fosse stato il pensiero di don Rodrigo; ma tuttavia si mostrava abbastanza commosso, perchè il cardinale dovesse accorgersi che le sue parole non erano state senza effetto.
– Ora, – proseguì questo, – uno fuggitivo da casa sua, l'altra in procinto d'abbandonarla, tutt'e due con troppo forti motivi di starne lontani, senza probabilità di riunirsi mai qui, e contenti di sperare che Dio li riunisca altrove; ora, pur troppo, non hanno bisogno di voi; pur troppo, voi non avete occasione di far loro del bene; nè il corto nostro prevedere può scoprirne alcuna nell'avvenire. Ma chi sa se Dio misericordioso non ve ne prepara? Ah non le lasciate sfuggire! cercatele, state alle velette, pregatelo che le faccia nascere.
– Non mancherò, monsignore, non mancherò, davvero, – rispose don Abbondio, con una voce che, in quel momento, veniva proprio dal cuore.
– Ah sì, figliuolo, sì! – esclamò Federigo; e con una dignità piena d'affetto, concluse: – lo sa il cielo se avrei desiderato di tener con voi tutt'altri discorsi. Tutt'e due abbiamo già vissuto molto: lo sa il cielo se m'è stato duro di dover contristar con rimproveri codesta vostra canizie, e quanto sarei stato più contento di consolarci insieme delle nostre cure comuni, de' nostri guai, parlando della beata speranza, alla quale siamo arrivati così vicino. Piaccia a Dio che le parole le quali ho pur dovuto usar con voi, servano a voi e a me. Non fate che m'abbia a chieder conto, in quel giorno, d'avervi mantenuto in un ufizio, al quale avete così infelicemente mancato. Ricompriamo il tempo: la mezzanotte è vicina; lo Sposo non può tardare; teniamo accese le nostre lampade. Presentiamo a Dio i nostri cuori miseri, vòti, perchè Gli piaccia riempirli di quella carità, che ripara al passato, che assicura l'avvenire, che teme e confida, piange e si rallegra, con sapienza; che diventa in ogni caso la virtù di cui abbiamo bisogno.
Così detto, si mosse; e don Abbondio gli andò dietro.
Qui l'anonimo ci avvisa che non fu questo il solo abboccamento di que' due personaggi, nè Lucia il solo argomento de' loro abboccamenti; ma che lui s'è ristretto a questo, per non andar lontano dal soggetto principale del racconto. E che, per lo stesso motivo, non farà menzione d'altre cose notabili, dette da Federigo in tutto il corso della visita, nè delle sue liberalità, nè delle discordie sedate, degli odi antichi tra persone, famiglie, terre intere, spenti o (cosa ch'era pur troppo più frequente) sopiti, nè di qualche bravaccio o tirannello ammansato, o per tutta la vita, o per qualche tempo; cose tutte delle quali ce n'era sempre più o meno, in ogni luogo della diocesi dove quell'uomo eccellente facesse qualche soggiorno.
Dice poi, che, la mattina seguente, venne donna Prassede, secondo il fissato, a prender Lucia, e a complimentare il cardinale, il quale gliela lodò, e raccomandò caldamente. Lucia si staccò dalla madre, potete pensar con che pianti; e uscì dalla sua casetta; disse per la seconda volta addio al paese, con quel senso di doppia amarezza, che si prova lasciando un luogo che fu unicamente caro, e che non può esserlo più. Ma i congedi con la madre non eran gli ultimi; perchè donna Prassede aveva detto che si starebbe ancor qualche giorno in quella sua villa, la quale non era molto lontana; e Agnese promise alla figlia d'andar là a trovarla, a dare e a ricevere un più doloroso addio.
Il cardinale era anche lui sulle mosse per continuar la sua visita, quando arrivò, e chiese di parlargli il curato della parrocchia, in cui era il castello dell'innominato. Introdotto, gli presentò un gruppo e una lettera di quel signore, la quale lo pregava di far accettare alla madre di Lucia cento scudi d'oro ch'eran nel gruppo, per servir di dote alla giovine, o per quell'uso che ad esse sarebbe parso migliore; lo pregava insieme di dir loro, che, se mai, in qualunque tempo, avessero creduto che potesse render loro qualche servizio, la povera giovine sapeva pur troppo dove stesse; e per lui, quella sarebbe una delle fortune più desiderate. Il cardinale fece subito chiamare Agnese, le riferì la commissione, che fu sentita con altrettanta soddisfazione che maraviglia; e le presentò il rotolo, ch'essa prese, senza far gran complimenti. – Dio gliene renda merito, a quel signore, – disse: – e vossignoria illustrissima lo ringrazi tanto tanto. E non dica nulla a nessuno, perchè questo è un certo paese.... Mi scusi, veda; so bene che un par suo non va a chiacchierare di queste cose; ma.... lei m'intende.
Andò a casa, zitta, zitta; si chiuse in camera, svoltò il rotolo, e quantunque preparata, vide con ammirazione, tutti in un mucchietto e suoi, tanti di que' ruspi, de' quali non aveva forse mai visto più d'uno per volta, e anche di rado; li contò, penò alquanto a metterli di nuovo per taglio, e a tenerli lì tutti, chè ogni momento facevan pancia, e sgusciavano dalle sue dita inesperte; ricomposto finalmente un rotolo alla meglio, lo mise in un cencio, ne fece un involto, un batuffoletto, e legatolo bene in giro con della cordellina, l'andò a ficcare in un cantuccio del suo saccone. Il resto di quel giorno, non fece altro che mulinare, far disegni sull'avvenire, e sospirar l'indomani. Andata a letto, stette desta un pezzo, col pensiero in compagnia di que' cento che aveva sotto: addormentata, li vide in sogno. All'alba, s'alzò e s'incamminò subito verso la villa, dov'era Lucia.
Questa, dal canto suo, quantunque non le fosse diminuita quella gran ripugnanza a parlar del voto, pure era risoluta di farsi forza, e d'aprirsene con la madre in quell'abboccamento, che per lungo tempo doveva chiamarsi l'ultimo.
Appena poterono esser sole, Agnese, con una faccia tutta animata, e insieme a voce bassa, come se ci fosse stato presente qualcheduno a cui non volesse farsi sentire, cominciò: – ho da dirti una gran cosa; – e le raccontò l'inaspettata fortuna.
– Iddio lo benedica, quel signore, – disse Lucia: – così avrete da star bene voi, e potrete anche far del bene a qualchedun altro.
– Come? – rispose Agnese: – non vedi quante cose possiamo fare, con tanti danari? Senti; io non ho altro che te, che voi due, posso dire; perchè Renzo, da che cominciò a discorrerti, l'ho sempre riguardato come un mio figliuolo. Tutto sta che non gli sia accaduta qualche disgrazia, a vedere che non ha mai fatto saper nulla: ma eh! deve andar tutto male? Speriamo di no, speriamo. Per me, avrei avuto caro di lasciar l'ossa nel mio paese; ma ora che tu non ci puoi stare, in grazia di quel birbone, e anche solamente a pensare d'averlo vicino colui, m'è venuto in odio il mio paese: e con voi altri io sto per tutto. Ero disposta, fin d'allora, a venir con voi altri, anche in capo al mondo; e son sempre stata di quel parere; ma senza danari come si fa? Intendi ora? Que' quattro, che quel poverino aveva messi da parte, con tanto stento e con tanto risparmio, è venuta la giustizia, e ha spazzato ogni cosa; ma, per ricompensa, il Signore ha mandato la fortuna a noi. Dunque, quando avrà trovato il bandolo di far sapere se è vivo, e dov'è, e che intenzioni ha, ti vengo a prender io a Milano; io ti vengo a prendere. Altre volte mi sarebbe parso un gran che; ma le disgrazie fanno diventar disinvolti; fino a Monza ci sono andata, e so cos'è viaggiare. Prendo con me un uomo di proposito, un parente, come sarebbe a dire Alessio di Maggianico: chè, a voler dir proprio in paese, un uomo di proposito non c'è: vengo con lui: già la spesa la facciamo noi, e.... intendi?
Ma vedendo che, in vece d'animarsi, Lucia s'andava accorando, e non dimostrava che una tenerezza senz'allegria, lasciò il discorso a mezzo, e disse: – ma cos'hai? non ti pare?
– Povera mamma! – esclamò Lucia, gettandole un braccio al collo, e nascondendo il viso nel seno di lei.
– Cosa c'è? – domandò di nuovo ansiosamente la madre.
– Avrei dovuto dirvelo prima, – rispose Lucia, alzando il viso, e asciugandosi le lacrime; – ma non ho mai avuto cuore: compatitemi.
– Ma dì su, dunque.
– Io non posso più esser moglie di quel poverino!
– Come? come?
Lucia, col capo basso, col petto ansante, lacrimando senza piangere, come chi racconta una cosa che, quand'anche dispiacesse, non si può cambiare, rivelò il voto; e insieme, giungendo le mani, chiese di nuovo perdono alla madre, di non aver parlato fin allora; la pregò di non ridir la cosa ad anima vivente, e d'aiutarla ad adempire ciò che aveva promesso.
Agnese era rimasta stupefatta e costernata. Voleva sdegnarsi del silenzio tenuto con lei; ma i gravi pensieri del caso soffogavano quel dispiacere suo proprio; voleva dirle: cos'hai fatto? ma le pareva che sarebbe un prendersela col cielo: tanto più che Lucia tornava a dipinger co' più vivi colori quella notte, la desolazione così nera, e la liberazione così impreveduta, tra le quali la promessa era stata fatta, così espressa, così solenne. E intanto, ad Agnese veniva anche in mente questo e quell'esempio, che aveva sentito raccontar più volte, che lei stessa aveva raccontato alla figlia, di gastighi strani e terribili, venuti per la violazione di qualche voto. Dopo esser rimasta un poco come incantata, disse: – e ora cosa farai?
– Ora, – rispose Lucia, – tocca al Signore a pensarci; al Signore e alla Madonna. Mi son messa nelle lor mani: non m'hanno abbandonata finora; non m'abbandoneranno ora che.... La grazia che chiedo per me al Signore, la sola grazia, dopo la salvazion dell'anima, è che mi faccia tornar con voi: e me la concederà, sì, me la concederà. Quel giorno.... in quella carrozza.... ah Vergine santissima!.... quegli uomini!.... chi m'avrebbe detto che mi menavano da colui che mi doveva menare a trovarmi con voi, il giorno dopo?
– Ma non parlarne subito a tua madre! – disse Agnese con una certa stizzetta temperata d'amorevolezza e di pietà.
– Compatitemi; non avevo cuore.... e che sarebbe giovato d'affliggervi qualche tempo prima?
– E Renzo? – disse Agnese, tentennando il capo.
– Ah! – esclamò Lucia, riscotendosi, – io non ci devo pensar più a quel poverino. Già si vede che non era destinato.... Vedete come pare che il Signore ci abbia voluti proprio tener separati. E chi sa....? ma no, no: l'avrà preservato Lui da' pericoli, e lo farà esser fortunato anche di più, senza di me.
– Ma intanto, – riprese la madre, – se non fosse che tu ti sei legata per sempre, a tutto il resto, quando a Renzo non gli sia accaduta qualche disgrazia, con que' danari io ci avevo trovato rimedio.
– Ma que' danari, – replicò Lucia, – ci sarebbero venuti, s'io non avessi passata quella notte? È il Signore che ha voluto che tutto andasse così: sia fatta la sua volontà –. E la parola morì nel pianto.
A quell'argomento inaspettato, Agnese rimase lì pensierosa. Dopo qualche momento, Lucia, rattenendo i singhiozzi, riprese: – ora che la cosa è fatta, bisogna adattarsi di buon animo; e voi, povera mamma, voi mi potete aiutare, prima, pregando il Signore per la vostra povera figlia, e poi.... bisogna bene che quel poverino lo sappia. Pensateci voi, fatemi anche questa carità; chè voi ci potete pensare. Quando saprete dov'è, fategli scrivere, trovate un uomo.... appunto vostro cugino Alessio, che è un uomo prudente e caritatevole, e ci ha sempre voluto bene, e non ciarlerà: fategli scriver da lui la cosa com'è andata, dove mi son trovata, come ho patito, e che Dio ha voluto così, e che metta il cuore in pace, e ch'io non posso mai mai esser di nessuno. E fargli capir la cosa con buona grazia, spiegargli che ho promesso, che ho proprio fatto voto. Quando saprà che ho promesso alla Madonna.... ha sempre avuto il timor di Dio. E voi, la prima volta che avrete le sue nuove, fatemi scrivere, fatemi saper che è sano; e poi.... non mi fate più saper nulla.
Agnese, tutta intenerita, assicurò la figlia che ogni cosa si farebbe come desiderava.
– Vorrei dirvi un'altra cosa, – riprese questa: – quel poverino, se non avesse avuto la disgrazia di pensare a me, non gli sarebbe accaduto ciò che gli è accaduto. È per il mondo; gli hanno troncato il suo avviamento, gli hanno portato via la sua roba, que' risparmi che aveva fatti, poverino, sapete perchè.... E noi abbiamo tanti danari! Oh mamma! giacchè il Signore ci ha mandato tanto bene, e quel poverino, è proprio vero che lo riguardavate come vostro.... sì, come un figliuolo, oh! fate mezzo per uno; chè, sicuro, Iddio non ci mancherà. Cercate un'occasione fidata, e mandateglieli, chè sa il cielo come n'ha bisogno!
– Ebbene, cosa credi? – rispose Agnese: – glieli manderò davvero. Povero giovine! Perchè pensi tu ch'io fossi così contenta di que' danari? Ma....! io era proprio venuta qui tutta contenta. Basta, io glieli manderò, povero Renzo! ma anche lui.... so quel che dico; certo che i danari fanno piacere a chi n'ha bisogno; ma questi non saranno quelli che lo faranno ingrassare.
Lucia ringraziò la madre di quella pronta e liberale condiscendenza, con una gratitudine, con un affetto, da far capire a chi l'avesse osservata, che il suo cuore faceva ancora a mezzo con Renzo, forse più che lei medesima non lo credesse.
– E senza di te, che farò io povera donna? – disse Agnese, piangendo anch'essa.
– E io senza di voi, povera mamma? e in casa di forestieri? e laggiù in quel Milano....! Ma il Signore sarà con tutt'e due; e poi ci farà tornare insieme. Tra otto o nove mesi ci rivedremo; e di qui allora, e anche prima, spero, avrà accomodate le cose Lui, per riunirci. Lasciamo fare a Lui. La chiederò sempre sempre alla Madonna questa grazia. Se avessi qualche altra cosa da offrirle, lo farei; ma è tanto misericordiosa, che me l'otterrà per niente.
Con queste ed altre simili, e più volte ripetute parole di lamento e di conforto, di rammarico e di rassegnazione, con molte raccomandazioni e promesse di non dir nulla, con molte lacrime, dopo lunghi e rinnovati abbracciamenti, le donne si separarono, promettendosi a vicenda di rivedersi il prossimo autunno, al più tardi; come se il mantenere dipendesse da loro, e come però si fa sempre in casi simili.
Intanto cominciò a passar molto tempo senza che Agnese potesse saper nulla di Renzo. Nè lettere nè imbasciate da parte di lui, non ne veniva: di tutti quelli del paese, o del contorno, a cui potè domandare, nessuno ne sapeva più di lei.
E non era la sola che facesse invano una tal ricerca: il cardinal Federigo, che non aveva detto per cerimonia alle povere donne, di voler prendere informazioni del povero giovine, aveva infatti scritto subito per averne. Tornato poi dalla visita a Milano, aveva ricevuto la risposta in cui gli si diceva che non s'era potuto trovar recapito dell'indicato soggetto; che veramente era stato qualche tempo in casa d'un suo parente, nel tal paese, dove non aveva fatto dir di sè; ma, una mattina, era scomparso all'improvviso, e quel suo parente stesso non sapeva cosa ne fosse stato, e non poteva che ripetere certe voci in aria e contraddittorie che correvano, essersi il giovine arrolato per il Levante, esser passato in Germania, perito nel guadare un fiume: che non si mancherebbe di stare alle velette, se mai si potesse saper qualcosa di più positivo, per farne subito parte a sua signoria illustrissima e reverendissima.
Più tardi, quelle ed altre voci si sparsero anche nel territorio di Lecco, e vennero per conseguenza agli orecchi d'Agnese. La povera donna faceva di tutto per venire in chiaro qual fosse la vera, per arrivare alla fonte di questa e di quella, ma non riusciva mai a trovar di più di quel dicono, che, anche al giorno d'oggi, basta da sè ad attestar tante cose. Talora, appena glien'era stata raccontata una, veniva uno e le diceva che non era vero nulla; ma per dargliene in cambio un'altra, ugualmente strana o sinistra. Tutte ciarle: ecco il fatto.
Il governatore di Milano e capitano generale in Italia, don Gonzalo Fernandez di Cordova, aveva fatto un gran fracasso col signor residente di Venezia in Milano, perchè un malandrino, un ladrone pubblico, un promotore di saccheggio e d'omicidio, il famoso Lorenzo Tramaglino, che, nelle mani stesse della giustizia, aveva eccitato sommossa per farsi liberare, fosse accolto e ricettato nel territorio bergamasco. Il residente avea risposto che la cosa gli riusciva nuova, e che scriverebbe a Venezia, per poter dare a sua eccellenza quella spiegazione che il caso avesse portato.
A Venezia avevan per massima di secondare e di coltivare l'inclinazione degli operai di seta milanesi a trasportarsi nel territorio bergamasco, e quindi di far che ci trovassero molti vantaggi e, soprattutto quello senza di cui ogni altro è nulla, la sicurezza. Siccome però, tra due grossi litiganti, qualche cosa, per poco che sia, bisogna sempre che il terzo goda; così Bortolo fu avvisato in confidenza, non si sa da chi, che Renzo non istava bene in quel paese, e che farebbe meglio a entrare in qualche altra fabbrica, cambiando anche nome per qualche tempo. Bortolo intese per aria, non domandò altro, corse a dir la cosa al cugino, lo prese con sè in un calessino, lo condusse a un altro filatoio, discosto da quello forse quindici miglia, e lo presentò, sotto il nome d'Antonio Rivolta, al padrone, ch'era nativo anche lui dello stato di Milano, e suo antico conoscente. Questo, quantunque l'annata fosse scarsa, non si fece pregare a ricevere un operaio che gli era raccomandato come onesto e abile, da un galantuomo che se n'intendeva. Alla prova poi, non ebbe che a lodarsi dell'acquisto; meno che, sul principio, gli era parso che il giovine dovesse essere un po' stordito, perchè, quando si chiamava: Antonio! le più volte non rispondeva.
Poco dopo, venne un ordine da Venezia, in istile pacato, al capitano di Bergamo, che prendesse e desse informazione, se nella sua giurisdizione, e segnatamente nel tal paese, si trovasse il tal soggetto. Il capitano, fatte le sue diligenze, come aveva capito che si volevano, trasmise la risposta negativa, la quale fu trasmessa al residente in Milano, che la trasmettesse a don Gonzalo Fernandez di Cordova.
Non mancavan poi curiosi, che volessero saper da Bortolo il perchè quel giovine non c'era più, e dove fosse andato. Alla prima domanda Bortolo rispondeva: – ma! è scomparso –. Per mandar poi in pace i più insistenti, senza dar loro sospetto di quel che n'era davvero, aveva creduto bene di regalar loro, a chi l'una, a chi l'altra delle notizie da noi riferite di sopra: però, come cose incerte, che aveva sentite dire anche lui, senza averne un riscontro positivo.
Ma quando la domanda gli venne fatta per commission del cardinale, senza nominarlo, e con un certo apparato d'importanza e di mistero, lasciando capire ch'era in nome d'un gran personaggio, tanto più Bortolo s'insospettì, e credè necessario di risponder secondo il solito; anzi, trattandosi d'un gran personaggio, diede in una volta tutte le notizie che aveva stampate a una a una, in quelle diverse occorrenze.
Non si creda però che don Gonzalo, un signore di quella sorte, l'avesse proprio davvero col povero filatore di montagna; che informato forse del poco rispetto usato, e delle cattive parole dette da colui al suo re moro incatenato per la gola, volesse fargliela pagare; o che lo credesse un soggetto tanto pericoloso, da perseguitarlo anche fuggitivo, da non lasciarlo vivere anche lontano, come il senato romano con Annibale. Don Gonzalo aveva troppe e troppo gran cose in testa, per darsi tanto pensiero de' fatti di Renzo; e se parve che se ne desse, nacque da un concorso singolare di circostanze, per cui il poveraccio, senza volerlo, e senza saperlo nè allora nè mai, si trovò, con un sottilissimo e invisibile filo, attaccato a quelle troppe e troppo gran cose.

CAPITOLO XXVII
Già più d'una volta c'è occorso di far menzione della guerra che allora bolliva, per la successione agli stati del duca Vincenzo Gonzaga, secondo di quel nome; ma c'è occorso sempre in momenti di gran fretta: sicchè non abbiam mai potuto darne più che un cenno alla sfuggita. Ora però, all'intelligenza del nostro racconto si richiede proprio d'averne qualche notizia più particolare. Son cose che chi conosce la storia le deve sapere; ma siccome, per un giusto sentimento di noi medesimi, dobbiam supporre che quest'opera non possa esser letta se non da ignoranti, così non sarà male che ne diciamo qui quanto basti per infarinarne chi n'avesse bisogno.
Abbiam detto che, alla morte di quel duca, il primo chiamato in linea di successione, Carlo Gonzaga, capo d'un ramo cadetto trapiantato in Francia, dove possedeva i ducati di Nevers e di Rhetel, era entrato al possesso di Mantova; e ora aggiungiamo, del Monferrato: che la fretta appunto ce l'aveva fatto lasciar nella penna. La corte di Madrid, che voleva a ogni patto (abbiam detto anche questo) escludere da que' due feudi il nuovo principe, e per escluderlo aveva bisogno d'una ragione (perchè le guerre fatte senza una ragione sarebbero ingiuste), s'era dichiarato sostenitore di quella che pretendevano avere, su Mantova un altro Gonzaga, Ferrante, principe di Guastalla; sul Monferrato Carlo Emanuele I, duca di Savoia, e Margherita Gonzaga, duchessa vedova di Lorena. Don Gonzalo, ch'era della casa del gran capitano, e ne portava il nome, e che aveva già fatto la guerra in Fiandra, voglioso oltremodo di condurne una in Italia, era forse quello che faceva più fuoco, perchè questa si dichiarasse; e intanto, interpretando l'intenzioni e precorrendo gli ordini della corte suddetta, aveva concluso col duca di Savoia un trattato d'invasione e di divisione del Monferrato; e n'aveva poi ottenuta facilmente la ratificazione dal conte duca, facendogli creder molto agevole l'acquisto di Casale, ch'era il punto più difeso della parte pattuita al re di Spagna. Protestava però, in nome di questo, di non volere occupar paese, se non a titolo di deposito, fino alla sentenza dell'imperatore; il quale, in parte per gli ufizi altrui, in parte per suoi propri motivi, aveva intanto negata l'investitura al nuovo duca, e intimatogli che rilasciasse a lui in sequestro gli stati controversi: lui poi, sentite le parti, li rimetterebbe a chi fosse di dovere. Cosa alla quale il Nevers non s'era voluto piegare.
Aveva anche lui amici d'importanza: il cardinale di Richelieu, i signori veneziani, e il papa, ch'era, come abbiam detto, Urbano VIII. Ma il primo, impegnato allora nell'assedio della Roccella e in una guerra con l'Inghilterra, attraversato dal partito della regina madre, Maria de' Medici, contraria, per certi suoi motivi, alla casa di Nevers, non poteva dare che delle speranze. I veneziani non volevan moversi, e nemmeno dichiararsi, se prima un esercito francese non fosse calato in Italia; e, aiutando il duca sotto mano, come potevano, con la corte di Madrid e col governatore di Milano stavano sulle proteste, sulle proposte, sull'esortazioni, placide o minacciose, secondo i momenti. Il papa raccomandava il Nevers agli amici, intercedeva in suo favore presso gli avversari, faceva progetti d'accomodamento; di metter gente in campo non ne voleva saper nulla.
Così i due alleati alle offese poterono, tanto più sicuramente, cominciar l'impresa concertata. Il duca di Savoia era entrato, dalla sua parte, nel Monferrato; don Gonzalo aveva messo, con gran voglia, l'assedio a Casale; ma non ci trovava tutta quella soddisfazione che s'era immaginato: che non credeste che nella guerra sia tutto rose. La corte non l'aiutava a seconda de' suoi desidèri, anzi gli lasciava mancare i mezzi più necessari; l'alleato l'aiutava troppo: voglio dire che, dopo aver presa la sua porzione, andava spilluzzicando quella assegnata al re di Spagna. Don Gonzalo se ne rodeva quanto mai si possa dire; ma temendo, se faceva appena un po' di rumore, che quel Carlo Emanuele, così attivo ne' maneggi e mobile ne' trattati, come prode nell'armi, si voltasse alla
Francia, doveva chiudere un occhio, mandarla giù, e stare zitto. L'assedio poi andava male, in lungo, ogni tanto all'indietro, e per il contegno saldo, vigilante, risoluto degli assediati, e per aver lui poca gente, e, al dire di qualche storico, per i molti spropositi che faceva. Su questo noi lasciamo la verità a suo luogo, disposti anche, quando la cosa fosse realmente così, a trovarla bellissima, se fu cagione che in quell'impresa sia restato morto, smozzicato, storpiato qualche uomo di meno, e, ceteris paribus, anche soltanto un po' meno danneggiati i tegoli di Casale. In questi frangenti ricevette la nuova della sedizione di Milano, e ci accorse in persona.
Qui, nel ragguaglio che gli si diede, fu fatta anche menzione della fuga ribelle e clamorosa di Renzo, de' fatti veri e supposti ch'erano stati cagione del suo arresto; e gli si seppe anche dire che questo tale s'era rifugiato sul territorio di Bergamo. Questa circostanza fermò l'attenzione di don Gonzalo. Era informato da tutt'altra parte, che a Venezia avevano alzata la cresta, per la sommossa di Milano; che da principio avevan creduto che sarebbe costretto a levar l'assedio da Casale, e pensavan tuttavia che ne fosse ancora sbalordito, e in gran pensiero: tanto più che, subito dopo quell'avvenimento, era arrivata la notizia, sospirata da que' signori e temuta da lui, della resa della Roccella. E scottandogli molto, e come uomo e come politico, che que' signori avessero un tal concetto de' fatti suoi, spiava ogni occasione di persuaderli, per via d'induzione, che non aveva perso nulla dell'antica sicurezza; giacchè il dire espressamente: non ho paura, è come non dir nulla. Un buon mezzo è di fare il disgustato, di querelarsi, di reclamare: e perciò, essendo venuto il residente di Venezia a fargli un complimento, e ad esplorare insieme, nella sua faccia e nel suo contegno, come stesse dentro di sè (notate tutto; chè questa è politica di quella vecchia fine), don Gonzalo, dopo aver parlato del tumulto, leggermente e da uomo che ha già messo riparo a tutto; fece quel fracasso che sapete a proposito di Renzo; come sapete anche quel che ne venne in conseguenza. Dopo, non s'occupò più d'un affare così minuto e, in quanto a lui, terminato; e quando poi, che fu un pezzo dopo, gli arrivò la risposta, al campo sopra Casale, dov'era tornato, e dove aveva tutt'altri pensieri, alzò e dimenò la testa, come un baco da seta che cerchi la foglia; stette lì un momento, per farsi tornar vivo nella memoria quel fatto, di cui non ci rimaneva più che un'ombra; si rammentò della cosa, ebbe un'idea fugace e confusa del personaggio; passò ad altro, e non ci pensò più.
Ma Renzo, il quale, da quel poco che gli s'era fatto veder per aria, doveva supporre tutt'altro che una così benigna noncuranza, stette un pezzo senz'altro pensiero o, per dir meglio, senz'altro studio, che di viver nascosto. Pensate se si struggeva di mandar le sue nuove alle donne, e d'aver le loro; ma c'eran due gran difficoltà. Una, che avrebbe dovuto anche lui confidarsi a un segretario, perchè il poverino non sapeva scrivere, e neppur leggere, nel senso esteso della parola; e se, interrogato di ciò, come forse vi ricorderete, dal dottor Azzecca-garbugli, aveva risposto di sì, non fu un vanto, una sparata, come si dice; ma era la verità che lo stampato lo sapeva leggere, mettendoci il suo tempo: lo scritto è un altro par di maniche. Era dunque costretto a mettere un terzo a parte de' suoi interessi, d'un segreto così geloso: e un uomo che sapesse tener la penna in mano, e di cui uno si potesse fidare, a que' tempi non si trovava così facilmente; tanto più in un paese dove non s'avesse nessuna antica conoscenza. L'altra difficoltà era d'avere anche un corriere; un uomo che andasse appunto da quelle parti, che volesse incaricarsi della lettera, e darsi davvero il pensiero di recapitarla; tutte cose, anche queste, difficili a trovarsi in un uomo solo.
Finalmente, cerca e ricerca, trovò chi scrivesse per lui. Ma, non sapendo se le donne fossero ancora a Monza, o dove, credè bene di fare accluder la lettera per Agnese in un'altra diretta al padre Cristoforo. Lo scrivano prese anche l'incarico di far recapitare il plico; lo consegnò a uno che doveva passare non lontano da Pescarenico; costui lo lasciò, con molte raccomandazioni, in un'osteria sulla strada, al punto più vicino; trattandosi che il plico era indirizzato a un convento, ci arrivò; ma cosa n'avvenisse dopo, non s'è mai saputo. Renzo, non vedendo comparir risposta, fece stendere un'altra lettera, a un di presso come la prima, e accluderla in un'altra a un suo amico di Lecco, o parente che fosse. Si cercò un altro latore, si trovò; questa volta la lettera arrivò a chi era diretta. Agnese trottò a Maggianico, se la fece leggere e spiegare da quell'Alessio suo cugino: concertò con lui una risposta, che questo mise in carta; si trovò il mezzo di mandarla ad Antonio Rivolta nel luogo del suo domicilio: tutto questo però non così presto come noi lo raccontiamo. Renzo ebbe la risposta, e fece riscrivere. In somma, s'avviò tra le due parti un carteggio, nè rapido nè regolare, ma pure, a balzi e ad intervalli, continuato.
Ma per avere un'idea di quel carteggio, bisogna sapere un poco come andassero allora tali cose, anzi come vadano; perchè, in questo particolare, credo che ci sia poco o nulla di cambiato.
Il contadino che non sa scrivere, e che avrebbe bisogno di scrivere, si rivolge a uno che conosca quell'arte, scegliendolo, per quanto può, tra quelli della sua condizione, perchè degli altri si perita, o si fida poco; l'informa, con più o meno ordine e chiarezza, degli antecedenti: e gli espone, nella stessa maniera, la cosa da mettere in carta. Il letterato, parte intende, parte frantende, dà qualche consiglio, propone qualche cambiamento, dice: lasciate fare a me; piglia la penna, mette come può in forma letteraria i pensieri dell'altro, li corregge, li migliora, carica la mano, oppure smorza, lascia anche fuori, secondo gli pare che torni meglio alla cosa: perchè, non c'è rimedio, chi ne sa più degli altri non vuol essere strumento materiale nelle loro mani; e quando entra negli affari altrui, vuol anche fargli andare un po' a modo suo. Con tutto ciò, al letterato suddetto non gli riesce sempre di dire tutto quel che vorrebbe; qualche volta gli accade di dire tutt'altro: accade anche a noi altri, che scriviamo per la stampa. Quando la lettera così composta arriva alle mani del corrispondente, che anche lui non abbia pratica dell'abbiccì, la porta a un altro dotto di quel calibro, il quale gliela legge e gliela spiega. Nascono delle questioni sul modo d'intendere; perchè l'interessato, fondandosi sulla cognizione de' fatti antecedenti, pretende che certe parole voglian dire una cosa; il lettore, stando alla pratica che ha della composizione, pretende che ne vogliano dire un'altra. Finalmente bisogna che chi non sa si metta nelle mani di chi sa, e dia a lui l'incarico della risposta: la quale, fatta sul gusto della proposta, va poi soggetta a un'interpretazione simile. Che se, per di più, il soggetto della corrispondenza è un po' geloso; se c'entrano affari segreti, che non si vorrebbero lasciar capire a un terzo, caso mai che la lettera andasse persa; se, per questo riguardo, c'è stata anche l'intenzione positiva di non dir le cose affatto chiare; allora, per poco che la corrispondenza duri, le parti finiscono a intendersi tra di loro come altre volte due scolastici che da quattr'ore disputassero sull'entelechia: per non prendere una similitudine da cose vive; che ci avesse poi a toccare qualche scappellotto.
Ora, il caso de' nostri due corrispondenti era appunto quello che abbiam detto. La prima lettera scritta in nome di Renzo conteneva molte materie. Da principio, oltre un racconto della fuga, molto più conciso, ma anche più arruffato di quello che avete letto, un ragguaglio delle sue circostanze attuali; dal quale, tanto Agnese quanto il suo turcimanno furono ben lontani di ricavare un costrutto chiaro e intero: avviso segreto, cambiamento di nome, esser sicuro, ma dovere star nascosto; cose per sè non troppo famigliari a' loro intelletti, e nella lettera dette anche un po' in cifra. C'era poi delle domande affannose, appassionate, su' casi di Lucia, con de' cenni oscuri e dolenti, intorno alle voci che n'erano arrivate fino a Renzo. C'erano finalmente speranze incerte, e lontane, disegni lanciati nell'avvenire, e intanto promesse e preghiere di mantener la fede data, di non perder la pazienza nè il coraggio, d'aspettar migliori circostanze.
Dopo un po' di tempo, Agnese trovò un mezzo fidato di far pervenire nelle mani di Renzo una risposta, co' cinquanta scudi assegnatigli da Lucia. Al veder tant'oro, Renzo non sapeva cosa si pensare; e con l'animo agitato da una maraviglia e da una sospensione che non davan luogo a contentezza, corse in cerca del segretario, per farsi interpretar la lettera, e aver la chiave d'un così strano mistero.
Nella lettera, il segretario d'Agnese, dopo qualche lamento sulla poca chiarezza della proposta, passava a descrivere, con chiarezza a un di presso uguale, la tremenda storia di quella persona (così diceva); e qui rendeva ragione de' cinquanta scudi; poi veniva a parlar del voto, ma per via di perifrasi, aggiungendo, con parole più dirette e aperte, il consiglio di mettere il cuore in pace, e di non pensarci più.
Renzo, poco mancò che non se la prendesse col lettore interprete: tremava, inorridiva, s'infuriava, di quel che aveva capito, e di quel che non aveva potuto capire. Tre o quattro volte si fece rileggere il terribile scritto, ora parendogli d'intender meglio, ora divenendogli buio ciò che prima gli era parso chiaro. E in quella febbre di passioni, volle che il segretario mettesse subito mano alla penna, e rispondesse. Dopo l'espressioni più forti che si possano immaginare di pietà e di terrore per i casi di Lucia, – scrivete, – proseguiva dettando, – che io il cuore in pace non lo voglio mettere, e non lo metterò mai; e che non son pareri da darsi a un figliuolo par mio; e che i danari non li toccherò; che li ripongo, e li tengo in deposito, per la dote della giovine; che già la giovine dev'esser mia; che io non so di promessa; e che ho ben sempre sentito dire che la Madonna c'entra per aiutare i tribolati, e per ottener delle grazie, ma per far dispetto e per mancar di parola, non l'ho sentito mai; e che codesto non può stare; e che, con questi danari, abbiamo a metter su casa qui; e che, se ora sono un po' imbrogliato, l'è una burrasca che passerà presto –; e cose simili.
Agnese ricevè poi quella lettera, e fece riscrivere; e il carteggio continuò, nella maniera che abbiam detto.
Lucia, quando la madre ebbe potuto, non so per qual mezzo, farle sapere che quel tale era vivo e in salvo e avvertito, sentì un gran sollievo, e non desiderava più altro, se non che si dimenticasse di lei; o, per dir la cosa proprio a un puntino, che pensasse a dimenticarla. Dal canto suo, faceva cento volte al giorno una risoluzione simile riguardo a lui; e adoprava anche ogni mezzo, per mandarla ad effetto. Stava assidua al lavoro, cercava d'occuparsi tutta in quello: quando l'immagine di Renzo le si presentava, e lei a dire o a cantare orazioni a mente. Ma quell'immagine, proprio come se avesse avuto malizia, non veniva per lo più, così alla scoperta; s'introduceva di soppiatto dietro all'altre, in modo che la mente non s'accorgesse d'averla ricevuta, se non dopo qualche tempo che la c'era. Il pensiero di Lucia stava spesso con la madre: come non ci sarebbe stato? e il Renzo ideale veniva pian piano a mettersi in terzo, come il reale aveva fatto tante volte. Così con tutte le persone, in tutti i luoghi, in tutte le memorie del passato, colui si veniva a ficcare. E se la poverina si lasciava andar qualche volta a fantasticar sul suo avvenire, anche lì compariva colui, per dire, se non altro: io a buon conto non ci sarò. Però, se il non pensare a lui era impresa disperata, a pensarci meno, e meno intensamente che il cuore avrebbe voluto, Lucia ci riusciva fino a un certo segno: ci sarebbe anche riuscita meglio, se fosse stata sola a volerlo. Ma c'era donna Prassede, la quale, tutta impegnata dal canto suo a levarle dall'animo colui, non aveva trovato miglior espediente che di parlargliene spesso. – Ebbene? – le diceva: – non ci pensiam più a colui?
– Io non penso a nessuno, – rispondeva Lucia.
Donna Prassede non s'appagava d'una risposta simile; replicava che ci volevan fatti e non parole; si diffondeva a parlare sul costume delle giovani, le quali, diceva, – quando hanno nel cuore uno scapestrato (ed è lì che inclinano sempre), non se lo staccan più. Un partito onesto, ragionevole, d'un galantuomo, d'un uomo assestato, che, per qualche accidente, vada a monte, son subito rassegnate; ma un rompicollo, è piaga incurabile –. E allora principiava il panegirico del povero assente, del birbante venuto a Milano, per rubare e scannare; e voleva far confessare a Lucia le bricconate che colui doveva aver fatte, anche al suo paese.
Lucia, con la voce tremante di vergogna, di dolore, e di quello sdegno che poteva aver luogo nel suo animo dolce e nella sua umile fortuna, assicurava e attestava, che, al suo paese, quel poveretto non aveva mai fatto parlar di sè, altro che in bene; avrebbe voluto, diceva, che fosse presente qualcheduno di là, per fargli far testimonianza. Anche sull'avventure di Milano, delle quali non era ben informata, lo difendeva, appunto con la cognizione che aveva di lui e de' suoi portamenti fino dalla fanciullezza. Lo difendeva o si proponeva di difenderlo, per puro dovere di carità, per amore del vero, e, a dir proprio la parola con la quale spiegava a se stessa il suo sentimento, come prossimo. Ma da queste apologie donna Prassede ricavava nuovi argomenti per convincer Lucia, che il suo cuore era ancora perso dietro a colui. E per verità, in que' momenti, non saprei ben dire come la cosa stesse. L'indegno ritratto che la vecchia faceva del poverino, risvegliava, per opposizione, più viva e più distinta che mai, nella mente della giovine l'idea che vi s'era formata in una così lunga consuetudine; le rimembranze compresse a forza, si svolgevano in folla; l'avversione e il disprezzo richiamavano tanti antichi motivi di stima; l'odio cieco e violento faceva sorger più forte la pietà: e con questi affetti, chi sa quanto ci potesse essere o non essere di quell'altro che dietro ad essi s'introduce così facilmente negli animi; figuriamoci cosa farà in quelli, donde si tratti di scacciarlo per forza. Sia come si sia, il discorso, per la parte di Lucia, non sarebbe mai andato molto in lungo; chè le parole finivan presto in pianto.
Se donna Prassede fosse stata spinta a trattarla in quella maniera da qualche odio inveterato contro di lei, forse quelle lacrime l'avrebbero, tocca e fatta smettere; ma parlando a fin di bene, tirava avanti, senza lasciarsi smovere: come i gemiti, i gridi supplichevoli, potranno ben trattenere l'arme d'un nemico, ma non il ferro d'un chirurgo. Fatto però bene il suo dovere per quella volta, dalle stoccate e da' rabbuffi veniva all'esortazioni, ai consigli, conditi anche di qualche lode, per temperar così l'agro col dolce, e ottener meglio l'effetto, operando sull'animo in tutti i versi. Certo, di quelle baruffe (che avevan sempre a un di presso lo stesso principio, mezzo e fine), non rimaneva alla buona Lucia propriamente astio contro l'acerba predicatrice, la quale poi nel resto la trattava con gran dolcezza; e anche in questo, si vedeva una buona intenzione. Le rimaneva bensì un ribollimento, una sollevazione di pensieri e d'affetti tale, che ci voleva molto tempo e molta fatica per tornare a quella qualunque calma di prima.
Buon per lei, che non era la sola a cui donna Prassede avesse a far del bene; sicchè le baruffe non potevano esser così frequenti. Oltre il resto della servitù, tutti cervelli che avevan bisogno, più o meno, d'esser raddirizzati e guidati; oltre tutte l'altre occasioni di prestar lo stesso ufizio, per buon cuore, a molti con cui non era obbligata a niente: occasioni che cercava, se non s'offrivan da sè; aveva anche cinque figlie; nessuna in casa, ma che le davan più da pensare, che se ci fossero state. Tre eran monache, due maritate; e donna Prassede si trovava naturalmente aver tre monasteri e due case a cui soprintendere: impresa vasta e complicata, e tanto più faticosa, che due mariti, spalleggiati da padri, da madri, da fratelli, e tre badesse, fiancheggiate da altre dignità e da molte monache, non volevano accettare la sua soprintendenza. Era una guerra, anzi cinque guerre, coperte, gentili, fino a un certo segno, ma vive e senza tregua: era in tutti que' luoghi un'attenzione continua a scansare la sua premura, a chiuder l'adito a' suoi pareri, a eludere le sue richieste, a far che fosse al buio, più che si poteva, d'ogni affare. Non parlo de' contrasti, delle difficoltà che incontrava nel maneggio d'altri affari anche più estranei: si sa che agli uomini il bene bisogna, le più volte, farlo per forza. Dove il suo zelo poteva esercitarsi liberamente, era in casa: lì ogni persona era soggetta, in tutto e per tutto, alla sua autorità, fuorchè don Ferrante, col quale le cose andavano in un modo affatto particolare.
Uomo di studio, non gli piaceva nè di comandare nè d'ubbidire. Che, in tutte le cose di casa, la signora moglie fosse la padrona, alla buon'ora; ma lui servo, no. E se, pregato, le prestava a un'occorrenza l'ufizio della penna, era perchè ci aveva il suo genio; del rimanente, anche in questo sapeva dir di no, quando non fosse persuaso di ciò che lei voleva fargli scrivere. – La s'ingegni, – diceva in que' casi; – faccia da sè, giacchè la cosa le par tanto chiara –. Donna Prassede, dopo aver tentato per qualche tempo, e inutilmente, di tirarlo dal lasciar fare al fare, s'era ristretta a brontolare spesso contro di lui, a nominarlo uno schivafatiche, un uomo fisso nelle sue idee, un letterato; titolo nel quale, insieme con la stizza, c'entrava anche un po' di compiacenza.
Don Ferrante passava di grand'ore nel suo studio, dove aveva una raccolta di libri considerabile, poco meno di trecento volumi: tutta roba scelta, tutte opere delle più riputate, in varie materie; in ognuna delle quali era più o meno versato. Nell'astrologia, era tenuto, e con ragione, per più che un dilettante; perchè non ne possedeva soltanto quelle nozioni generiche, e quel vocabolario comune, d'influssi, d'aspetti, di congiunzioni; ma sapeva parlare a proposito, e come dalla cattedra, delle dodici case del cielo, de' circoli massimi, de' gradi lucidi e tenebrosi, d'esaltazione e di deiezione, di transiti e di rivoluzioni, de' princìpi in somma più certi e più reconditi della scienza. Ed eran forse vent'anni che, in dispute frequenti e lunghe, sosteneva la domificazione del Cardano contro un altro dotto attaccato ferocemente a quella dell'Alcabizio, per mera ostinazione, diceva don Ferrante; il quale, riconoscendo volentieri la superiorità degli antichi, non poteva però soffrire quel non voler dar ragione a' moderni, anche dove l'hanno chiara che la vedrebbe ognuno. Conosceva anche, più che mediocremente, la storia della scienza; sapeva a un bisogno citare le più celebri predizioni avverate, e ragionar sottilmente ed eruditamente sopra altre celebri predizioni andate a vòto, per dimostrar che la colpa non era della scienza, ma di chi non l'aveva saputa adoprar bene.
Della filosofia antica aveva imparato quanto poteva bastare, e n'andava di continuo imparando di più, dalla lettura di Diogene Laerzio. Siccome però que' sistemi, per quanto sian belli, non si può adottarli tutti; e, a voler esser filosofo, bisogna scegliere un autore, così don Ferrante aveva scelto Aristotile, il quale, come diceva lui, non è nè antico nè moderno; è il filosofo. Aveva anche varie opere de' più savi e sottili seguaci di lui, tra i moderni: quelle de' suoi impugnatori non aveva mai voluto leggerle, per non buttar via il tempo, diceva; nè comprarle, per non buttar via i danari. Per eccezione però, dava luogo nella sua libreria a que' celebri ventidue libri De subtilitate, e a qualche altr'opera antiperipatetica del Cardano, in grazia del suo valore in astrologia; dicendo che chi aveva potuto scrivere il trattato De restitutione temporum et motuum coelestium, e il libro Duodecim geniturarum, meritava d'essere ascoltato, anche quando spropositava; e che il gran difetto di quell'uomo era stato d'aver troppo ingegno; e che nessuno si può immaginare dove sarebbe arrivato, anche in filosofia, se fosse stato sempre nella strada retta. Del rimanente, quantunque, nel giudizio de' dotti, don Ferrante passasse per un peripatetico consumato, non ostante a lui non pareva di saperne abbastanza; e più d'una volta disse, con gran modestia, che l'essenza, gli universali, l'anima del mondo, e la natura delle cose non eran cose tanto chiare, quanto si potrebbe credere.
Della filosofia naturale s'era fatto più un passatempo che uno studio; l'opere stesse d'Aristotile su questa materia, e quelle di Plinio le aveva piuttosto lette che studiate: non di meno, con questa lettura, con le notizie raccolte incidentemente da' trattati di filosofia generale, con qualche scorsa data alla Magia naturale del Porta, alle tre storie lapidum, animalium, plantarum, del Cardano, al Trattato dell'erbe, delle piante, degli animali, d'Alberto Magno, a qualche altr'opera di minor conto, sapeva a tempo trattenere una conversazione ragionando delle virtù più mirabili e delle curiosità più singolari di molti semplici; descrivendo esattamente le forme e l'abitudini delle sirene e dell'unica fenice; spiegando come la salamandra stia nel fuoco senza bruciare: come la remora, quel pesciolino, abbia la forza e l'abilità di fermare di punto in bianco, in alto mare, qualunque gran nave; come le gocciole della rugiada diventin perle in seno delle conchiglie; come il cameleonte si cibi d'aria; come dal ghiaccio lentamente indurato, con l'andar de' secoli, si formi il cristallo; e altri de' più maravigliosi segreti della natura.
In quelli della magia e della stregoneria s'era internato di più, trattandosi, dice il nostro anonimo, di scienza molto più in voga e più necessaria, e nella quale i fatti sono di molto maggiore importanza, e più a mano, da poterli verificare. Non c'è bisogno di dire che, in un tale studio, non aveva mai avuta altra mira che d'istruirsi e di conoscere a fondo le pessime arti de' maliardi, per potersene guardare, e difendere. E, con la scorta principalmente del gran Martino Delrio (l'uomo della scienza), era in grado di discorrere ex professo del maleficio amatorio, del maleficio sonnifero, del maleficio ostile, e dell'infinite specie che, pur troppo, dice ancora l'anonimo, si vedono in pratica alla giornata, di questi tre generi capitali di malìe, con effetti così dolorosi. Ugualmente vaste e fondate eran le cognizioni di don Ferrante in fatto di storia, specialmente universale: nella quale i suoi autori erano il Tarcagnota, il Dolce, il Bugatti, il Campana, il Guazzo, i più riputati in somma.
Ma cos'è mai la storia, diceva spesso don Ferrante, senza la politica? Una guida che cammina, cammina, con nessuno dietro che impari la strada, e per conseguenza butta via i suoi passi; come la politica senza la storia è uno che cammina senza guida. C'era dunque ne' suoi scaffali un palchetto assegnato agli statisti; dove, tra molti di piccola mole, e di fama secondaria, spiccavano il Bodino, il Cavalcanti, il Sansovino, il Paruta, il Boccalini. Due però erano i libri che don Ferrante anteponeva a tutti, e di gran lunga, in questa materia; due che, fino a un certo tempo, fu solito di chiamare i primi, senza mai potersi risolvere a qual de' due convenisse unicamente quel grado: l'uno, il Principe e i Discorsi del celebre segretario fiorentino; mariolo sì, diceva don Ferrante, ma profondo: l'altro, la Ragion di Stato del non men celebre Giovanni Botero; galantuomo sì, diceva pure,
ma acuto. Ma, poco prima del tempo nel quale è circoscritta la nostra storia, era venuto fuori il libro che terminò la questione del primato, passando avanti anche all'opere di que' due matadori, diceva don Ferrante; il libro in cui si trovan racchiuse e come stillate tutte le malizie, per poterle conoscere, e tutte le virtù, per poterle praticare; quel libro piccino, ma tutto d'oro; in una parola, lo Statista Regnante di don Valeriano Castiglione, di quell'uomo celeberrimo, di cui si può dire, che i più gran letterati lo esaltavano a gara, e i più gran personaggi facevano a rubarselo; di quell'uomo, che il papa Urbano VIII onorò, come è noto, di magnifiche lodi; che il cardinal Borghese e il vicerè di Napoli, don Pietro di Toledo, sollecitarono a descrivere, il primo i fatti di papa Paolo V, l'altro le guerre del re cattolico in Italia, l'uno e l'altro invano; di quell'uomo, che Luigi XIII, re di Francia, per suggerimento del cardinal di Richelieu, nominò suo istoriografo; a cui il duca Carlo Emanuele di Savoia conferì la stessa carica; in lode di cui, per tralasciare altre gloriose testimonianze, la duchessa Cristina, figlia del cristianissimo re Enrico IV, potè in un diploma, con molti altri titoli, annoverare "la certezza della fama ch'egli ottiene in Italia, di primo scrittore de' nostri tempi".
Ma se, in tutte le scienze suddette, don Ferrante poteva dirsi addottrinato, una ce n'era in cui meritava e godeva il titolo di professore: la scienza cavalleresca. Non solo ne ragionava con vero possesso, ma pregato frequentemente d'intervenire in affari d'onore, dava sempre qualche decisione. Aveva nella sua libreria, e si può dire in testa, le opere degli scrittori più riputati in tal materia: Paride dal Pozzo, Fausto da Longiano, l'Urrea, il Muzio, il Romei, l'Albergato, il Forno primo e il Forno secondo di Torquato Tasso, di cui aveva anche in pronto, e a un bisogno sapeva citare a memoria tutti i passi della Gerusalemme Liberata, come della Conquistata, che possono far testo in materia di cavalleria. L'autore però degli autori, nel suo concetto, era il nostro celebre Francesco Birago, con cui si trovò anche, più d'una volta, a dar giudizio sopra casi d'onore; e il quale, dal canto suo, parlava di don Ferrante in termini di stima particolare. E fin da quando venner fuori i Discorsi Cavallereschi di quell'insigne scrittore, don Ferrante pronosticò, senza esitazione, che quest'opera avrebbe rovinata l'autorità dell'Olevano, e sarebbe rimasta, insieme con l'altre sue nobili sorelle, come codice di primaria autorità presso ai posteri: profezia, dice l'anonimo, che ognun può vedere come si sia avverata.
Da questo passa poi alle lettere amene; ma noi cominciamo a dubitare se veramente il lettore abbia una gran voglia d'andar avanti con lui in questa rassegna, anzi a temere di non aver già buscato il titolo di copiator servile per noi, e quello di seccatore da dividersi con l'anonimo sullodato, per averlo bonariamente seguito fin qui, in cosa estranea al racconto principale, e nella quale probabilmente non s'è tanto disteso, che per isfoggiar dottrina, e far vedere che non era indietro del suo secolo. Però, lasciando scritto quel che è scritto, per non perder la nostra fatica, ometteremo il rimanente, per rimetterci in istrada: tanto più che ne abbiamo un bel pezzo da percorrere, senza incontrare alcun de' nostri personaggi, e uno più lungo ancora, prima di trovar quelli ai fatti de' quali certamente il lettore s'interessa di più, se a qualche cosa s'interessa in tutto questo.
Fino all'autunno del seguente anno 1629, rimasero tutti, chi per volontà, chi per forza, nello stato a un di presso in cui gli abbiam lasciati, senza che ad alcuno accadesse, nè che alcun altro potesse far cosa degna d'esser riferita. Venne l'autunno, in cui Agnese e Lucia avevan fatto conto di ritrovarsi insieme: ma un grande avvenimento pubblico mandò quel conto all'aria: e fu questo certamente uno de' suoi più piccoli effetti. Seguiron poi altri grandi avvenimenti, che però non portarono nessun cambiamento notabile nella sorte de' nostri personaggi. Finalmente nuovi casi, più generali, più forti, più estremi, arrivarono anche fino a loro, fino agli infimi di loro, secondo la scala del mondo: come un turbine vasto, incalzante, vagabondo, scoscendendo e sbarbando alberi, arruffando tetti, scoprendo campanili, abbattendo muraglie, e sbattendone qua e là i rottami, solleva anche i fuscelli nascosti tra l'erba, va a cercare negli angoli le foglie passe e leggieri, che un minor vento vi aveva confinate, e le porta in giro involte nella sua rapina.
Ora, perchè i fatti privati che ci rimangon da raccontare, riescan chiari, dobbiamo assolutamente premettere un racconto alla meglio di quei pubblici, prendendola anche un po' da lontano.

CAPITOLO XXVIII
Dopo quella sedizione del giorno di san Martino e del seguente, parve che l'abbondanza fosse tornata in Milano, come per miracolo. Pane in quantità da tutti i fornai; il prezzo, come nell'annate migliori; le farine a proporzione. Coloro che, in que' due giorni, s'erano addati a urlare o a far anche qualcosa di più, avevano ora (meno alcuni pochi stati presi) di che lodarsi: e non crediate che se ne stessero, appena cessato quel primo spavento delle catture. Sulle piazze, sulle cantonate, nelle bettole, era un tripudio palese, un congratularsi e un vantarsi tra' denti d'aver trovata la maniera di far rinviliare il pane. In mezzo però alla festa e alla baldanza, c'era (e come non ci sarebbe stata?) un'inquietudine, un presentimento che la cosa non avesse a durare. Assediavano i fornai e i farinaioli, come già avevan fatto in quell'altra fattizia e passeggiera abbondanza prodotta dalla prima tariffa d'Antonio Ferrer; tutti consumavano senza risparmio; chi aveva qualche quattrino da parte, l'investiva in pane e in farine; facevan magazzino delle casse, delle botticine, delle caldaie. Così, facendo a gara a goder del buon mercato presente, ne rendevano, non dico impossibile la lunga durata, che già lo era per sè, ma sempre più difficile anche la continuazione momentanea. Ed ecco che, il 15 di novembre, Antonio Ferrer, De orden de Su Excelencia, pubblicò una grida, con la quale, a chiunque avesse granaglie o farine in casa, veniva proibito di comprarne nè punto nè poco, e ad ognuno di comprar pane, per più che il bisogno di due giorni, sotto pene pecuniarie e corporali, all'arbitrio di Sua Eccellenza; intimazione a chi toccava per ufizio, e a ogni persona, di denunziare i trasgressori; ordine a' giudici, di far ricerche nelle case che potessero venir loro indicate; insieme però, nuovo comando a' fornai di tener le botteghe ben fornite di pane, sotto pena in caso di mancamento, di cinque anni di galera, et maggiore, all'arbitrio di S. E. Chi sa immaginarsi una grida tale eseguita, deve avere una bella immaginazione; e certo, se tutte quelle che si pubblicavano in quel tempo erano eseguite, il ducato di Milano doveva avere almeno tanta gente in mare, quanta ne possa avere ora la gran Bretagna.
Sia com'esser si voglia, ordinando ai fornai di far tanto pane, bisognava anche fare in modo che la materia del pane non mancasse loro. S'era immaginato (come sempre in tempo di carestia rinasce uno studio di ridurre in pane de' prodotti che d'ordinario si consumano sott'altra forma), s'era, dico, immaginato di far entrare il riso nel composto del pane detto di mistura. Il 23 di novembre, grida che sequestra, agli ordini del vicario e de' dodici di provvisione, la metà del riso vestito (risone lo dicevano qui, e lo dicon tuttora) che ognuno possegga; pena a chiunque ne disponga senza il permesso di que' signori, la perdita della derrata, e una multa di tre scudi per moggio. È, come ognun vede, la più onesta.
Ma questo riso bisognava pagarlo, e un prezzo troppo sproporzionato da quello del pane. Il carico di supplire all'enorme differenza era stato imposto alla città; ma il Consiglio de' decurioni, che l'aveva assunto per essa, deliberò, lo stesso giorno 23 di novembre, di rappresentare al governatore l'impossibilità di sostenerlo più a lungo. E il governatore, con grida del 7 di dicembre, fissò il prezzo del riso suddetto a lire dodici il moggio: a chi ne chiedesse di più, come a chi ricusasse di vendere, intimò la perdita della derrata e una multa d'altrettanto valore, et maggior pena pecuniaria et ancora corporale sino alla galera, all'arbitrio di S. E., secondo la qualità de' casi et delle persone.
Al riso brillato era già stato fissato il prezzo prima della sommossa; come probabilmente la tariffa o, per usare quella denominazione celeberrima negli annali moderni, il maximum del grano e dell'altre granaglie più ordinarie sarà stato fissato con altre gride, che non c'è avvenuto di vedere.
Mantenuto così il pane e la farina a buon mercato in Milano, ne veniva di conseguenza che dalla campagna accorresse gente a processione a comprarne. Don Gonzalo, per riparare a questo, come dice lui, inconveniente, proibì, con un'altra grida del 15 di dicembre, di portar fuori della città pane, per più del valore di venti soldi; pena la perdita del pane medesimo, e venticinque scudi, et in caso di inhabilità di due tratti di corda in publico, et maggior pena ancora, secondo il solito, all'arbitrio di S. E. Il 22 dello stesso mese (e non si vede perchè così tardi), pubblicò un ordine somigliante per le farine e per i grani.
La moltitudine aveva voluto far nascere l'abbondanza col saccheggio e con l'incendio; il governo voleva mantenerla con la galera e con la corda. I mezzi erano convenienti tra loro; ma cosa avessero a fare col fine, il lettore lo vede: come valessero in fatto ad ottenerlo, lo vedrà a momenti. È poi facile anche vedere, e non inutile l'osservare come tra quegli strani provvedimenti ci sia però una connessione necessaria: ognuno era una conseguenza inevitabile dell'antecedente, e tutti del primo, che fissava al pane un prezzo così lontano dal prezzo reale, da quello cioè che sarebbe risultato naturalmente dalla proporzione tra il bisogno e la quantità. Alla moltitudine un tale espediente è sempre parso, e ha sempre dovuto parere, quanto conforme all'equità, altrettanto semplice e agevole a mettersi in esecuzione: è quindi cosa naturale che, nell'angustie e ne' patimenti della carestia, essa lo desideri, l'implori e, se può, l'imponga. Di mano in mano poi che le conseguenze si fanno sentire, conviene che coloro a cui tocca, vadano al riparo di ciascheduna, con una legge la quale proibisca agli uomini di far quello a che eran portati dall'antecedente. Ci si permetta d'osservar qui di passaggio una combinazione singolare. In un paese e in un'epoca vicina, nell'epoca la più clamorosa e la più notabile della storia moderna, si ricorse, in circostanze simili, a simili espedienti (i medesimi, si potrebbe quasi dire, nella sostanza, con la sola differenza di proporzione, e a un di presso nel medesimo ordine) ad onta de' tempi tanto cambiati, e delle cognizioni cresciute in Europa, e in quel paese forse più che altrove; e ciò principalmente perchè la gran massa popolare, alla quale quelle cognizioni non erano arrivate, potè far prevalere a lungo il suo giudizio, e forzare, come colà si dice, la mano a quelli che facevan la legge.
Così, tornando a noi, due erano stati, alla fin de' conti, i frutti principali della sommossa; guasto e perdita effettiva di viveri, nella sommossa medesima; consumo, fin che durò la tariffa, largo, spensierato, senza misura, a spese di quel poco grano, che pur doveva bastare fino alla nuova raccolta. A questi effetti generali s'aggiunga quattro disgraziati, impiccati come capi del tumulto: due davanti al forno delle grucce, due in cima della strada dov'era la casa del vicario di provvisione.
Del resto, le relazioni storiche di que' tempi son fatte così a caso, che non ci si trova neppur la notizia del come e del quando cessasse quella tariffa violenta. Se, in mancanza di notizie positive, è lecito propor congetture, noi incliniamo a credere che sia stata abolita poco prima o poco dopo il 24 di dicembre, che fu il giorno di quell'esecuzione. E in quanto alle gride, dopo l'ultima che abbiam citata del 22 dello stesso mese, non ne troviamo altre in materia di grasce; sian esse perite, o siano sfuggite alle nostre ricerche, o sia finalmente che il governo, disanimato, se non ammaestrato dall'inefficacia di que' suoi rimedi, e sopraffatto dalle cose, le abbia abbandonate al loro corso. Troviamo bensì nelle relazioni di più d'uno storico (inclinati, com'erano, più a descriver grand'avvenimenti, che a notarne le cagioni e il progresso) il ritratto del paese, e della città principalmente, nell'inverno avanzato e nella primavera, quando la cagion del male, la sproporzione cioè tra i viveri e il bisogno, non distrutta, anzi accresciuta da' rimedi che ne sospesero temporariamente gli effetti, e neppure da un'introduzione sufficiente di granaglie estere, alla quale ostavano l'insufficienza de' mezzi pubblici e privati, la penuria de' paesi circonvicini, la scarsezza, la lentezza e i vincoli del commercio, e le leggi stesse tendenti a produrre e mantenere il prezzo basso, quando, dico, la cagion vera della carestia, o per dir meglio, la carestia stessa operava senza ritegno, e con tutta la sua forza. Ed ecco la copia di quel ritratto doloroso.
A ogni passo, botteghe chiuse; le fabbriche in gran parte deserte; le strade, un indicibile spettacolo, un corso incessante di miserie, un soggiorno perpetuo di patimenti. Gli accattoni di mestiere, diventati ora il minor numero, confusi e perduti in una nuova moltitudine, ridotti a litigar l'elemosina con quelli talvolta da cui in altri giorni l'avevan ricevuta. Garzoni e giovani licenziati da padroni di bottega, che, scemato o mancato affatto il guadagno giornaliero, vivevano stentatamente degli avanzi e del capitale; de' padroni stessi, per cui il cessar delle faccende era stato fallimento e rovina; operai, e anche maestri d'ogni manifattura e d'ogn'arte, delle più comuni come delle più raffinate, delle più necessarie come di quelle di lusso, vaganti di porta in porta, di strada in istrada, appoggiati alle cantonate, accovacciati sulle lastre, lungo le case e le chiese, chiedendo pietosamente l'elemosina, o esitanti tra il bisogno e una vergogna non ancor domata, smunti, spossati, rabbrividiti dal freddo e dalla fame ne' panni logori e scarsi, ma che in molti serbavano ancora i segni d'un'antica agiatezza; come nell'inerzia e nell'avvilimento, compariva non so quale indizio d'abitudini operose e franche. Mescolati tra la deplorabile turba, e non piccola parte di essa, servitori licenziati da padroni caduti allora dalla mediocrità nella strettezza, o che quantunque facoltosissimi si trovavano inabili, in una tale annata, a mantenere quella solita pompa di seguito. E a tutti questi diversi indigenti s'aggiunga un numero d'altri, avvezzi in parte a vivere del guadagno di essi: bambini, donne, vecchi, aggruppati co' loro antichi sostenitori, o dispersi in altre parti all'accatto.
C'eran pure, e si distinguevano ai ciuffi arruffati, ai cenci sfarzosi, o anche a un certo non so che nel portamento e nel gesto, a quel marchio che le consuetudini stampano su' visi, tanto più rilevato e chiaro, quanto più sono strane, molti di quella genìa de' bravi che, perduto, per la condizion comune, quel loro pane scellerato, ne andavan chiedendo per carità. Domati dalla fame, non gareggiando con gli altri che di preghiere, spauriti, incantati, si strascicavan per le strade che avevano per tanto tempo passeggiate a testa alta, con isguardo sospettoso e feroce, vestiti di livree ricche e bizzarre, con gran penne, guarniti di ricche armi, attillati, profumati; e paravano umilmente la mano, che tante volte avevano alzata insolente a minacciare, o traditrice a ferire.
Ma forse il più brutto e insieme il più compassionevole spettacolo erano i contadini, scompagnati, a coppie, a famiglie intere; mariti, mogli, con bambini in collo, o attaccati dietro le spalle, con ragazzi per la mano, con vecchi dietro. Alcuni che, invase e spogliate le loro case dalla soldatesca, alloggiata lì o di passaggio, n'eran fuggiti disperatamente; e tra questi ce n'era di quelli che, per far più compassione, e come per distinzione di miseria, facevan vedere i lividi e le margini de' colpi ricevuti nel difendere quelle loro poche ultime provvisioni, o scappando da una sfrenatezza cieca e brutale. Altri, andati esenti da quel flagello particolare, ma spinti da que' due da cui nessun angolo era stato immune, la sterilità e le gravezze, più esorbitanti che mai per soddisfare a ciò che si chiamava i bisogni della guerra, eran venuti, venivano alla città, come a sede antica e ad ultimo asilo di ricchezza e di pia munificenza. Si potevan distinguere gli arrivati di fresco, più ancora che all'andare incerto e all'aria nuova, a un fare maravigliato e indispettito di trovare una tal piena, una tale rivalità di miseria, al termine dove avevan creduto di comparire oggetti singolari di compassione, e d'attirare a sè gli sguardi e i soccorsi. Gli altri che da più o men tempo giravano e abitavano le strade della città, tenendosi ritti co' sussidi ottenuti o toccati come in sorte, in una tanta sproporzione tra i mezzi e il bisogno, avevan dipinta ne' volti e negli atti una più cupa e stanca costernazione. Vestiti diversamente, quelli che ancora si potevano dir vestiti; e diversi anche nell'aspetto: facce dilavate del basso paese, abbronzate del pian di mezzo e delle colline, sanguigne di montanari; ma tutte affilate e stravolte, tutte con occhi incavati, con isguardi fissi, tra il torvo e l'insensato; arruffati i capelli, lunghe e irsute le barbe: corpi cresciuti e indurati alla fatica, esausti ora dal disagio; raggrinzata la pelle sulle braccia aduste e sugli stinchi e sui petti scarniti, che si vedevan di mezzo ai cenci scomposti. E diversamente, ma non meno doloroso di questo aspetto di vigore abbattuto, l'aspetto d'una natura più presto vinta, d'un languore e d'uno sfinimento più abbandonato, nel sesso e nell'età più deboli.
Qua e là per le strade, rasente ai muri delle case, qualche po' di paglia pesta, trita e mista d'immondo ciarpume. E una tal porcheria era però un dono e uno studio della carità; eran covili apprestati a qualcheduno di que' meschini, per posarci il capo la notte. Ogni tanto, ci si vedeva, anche di giorno, giacere o sdraiarsi taluno a cui la stanchezza o il digiuno aveva levate le forze e tronche le gambe: qualche volta quel tristo letto portava un cadavere: qualche volta si vedeva uno cader come un cencio all'improvviso, e rimaner cadavere sul selciato.
Accanto a qualcheduno di que' covili, si vedeva pure chinato qualche passeggiero o vicino, attirato da una compassion subitanea. In qualche luogo appariva un soccorso ordinato con più lontana previdenza, mosso da una mano ricca di mezzi, e avvezza a beneficare in grande; ed era la mano del buon Federigo. Aveva scelto sei preti ne' quali una carità viva e perseverante fosse accompagnata e servita da una complessione robusta; gli aveva divisi in coppie, e ad ognuna assegnata una terza parte della città da percorrere, con dietro facchini carichi di vari cibi, d'altri più sottili e più pronti ristorativi, e di vesti. Ogni mattina, le tre coppie si mettevano in istrada da diverse parti, s'avvicinavano a quelli che vedevano abbandonati per terra, e davano a ciascheduno aiuto secondo il bisogno. Taluno già agonizzante e non più in caso di ricevere alimento, riceveva gli ultimi soccorsi e le consolazioni della religione. Agli affamati dispensavano minestra, ova, pane, vino; ad altri, estenuati da più antico digiuno, porgevano consumati, stillati, vino più generoso, riavendoli prima, se faceva di bisogno, con cose spiritose. Insieme, distribuivano vesti alle nudità più sconce e più dolorose.
Nè qui finiva la loro assistenza: il buon pastore aveva voluto che, almeno dov'essa poteva arrivare, recasse un sollievo efficace e non momentaneo. Ai poverini a cui quel primo ristoro avesse rese forze bastanti per reggersi e per camminare, davano un po' di danaro, affinchè il bisogno rinascente e la mancanza d'altro soccorso non li rimettesse ben presto nello stato di prima; agli altri cercavano ricovero e mantenimento, in qualche casa delle più vicine. In quelle de' benestanti, erano per lo più ricevuti per carità, e come raccomandati dal cardinale; in altre, dove alla buona volontà mancassero i mezzi, chiedevan que' preti che il poverino fosse ricevuto a dozzina, fissavano il prezzo, e ne sborsavan subito una parte a conto. Davano poi, di questi ricoverati, la nota ai parrochi, acciocchè li visitassero; e tornavano essi medesimi a visitarli.
Non c'è bisogno di dire che Federigo non ristringeva le sue cure a questa estremità di patimenti, nè l'aveva aspettata per commoversi. Quella carità ardente e versatile doveva tutto sentire, in tutto adoprarsi, accorrere dove non aveva potuto prevenire, prender, per dir così, tante forme, in quante variava il bisogno. Infatti, radunando tutti i suoi mezzi, rendendo più rigoroso il risparmio, mettendo mano a risparmi destinati ad altre liberalità, divenute ora d'un'importanza troppo secondaria, aveva cercato ogni maniera di far danari, per impiegarli tutti in soccorso degli affamati. Aveva fatte gran compre di granaglie, e speditane una buona parte ai luoghi della diocesi, che n'eran più scarsi; ed essendo il soccorso troppo inferiore al bisogno, mandò anche del sale, – con cui, – dice, raccontando la cosa, il Ripamonti3 – l'erbe del prato e le cortecce degli alberi si convertono in cibo –. Granaglie pure e danari aveva distribuiti ai parrochi della città; lui stesso la visitava, quartiere per quartiere, dispensando elemosine; soccorreva in segreto molte famiglie povere; nel palazzo arcivescovile, come attesta uno scrittore contemporaneo, il medico Alessandro Tadino, in un suo Ragguaglio che avremo spesso occasion di citare andando avanti, si distribuivano ogni mattina due mila scodelle di minestra di riso4.
Ma questi effetti di carità, che possiamo certamente chiamar grandiosi, quando si consideri che venivano da un sol uomo e dai soli suoi mezzi (giacchè Federigo ricusava, per sistema, di farsi dispensatore delle liberalità altrui); questi, insieme con le liberalità d'altre mani private, se non così feconde, pur numerose; insieme con le sovvenzioni che il Consiglio de' decurioni aveva decretate, dando al tribunal di provvisione l'incombenza di distribuirle; erano ancor poca cosa in paragone del bisogno. Mentre ad alcuni montanari vicini a morir di fame, veniva, per la carità del cardinale, prolungata la vita, altri arrivavano a quell'estremo; i primi, finito quel misurato soccorso, ci ricadevano; in altre parti, non dimenticate, ma posposte, come meno angustiate, da una carità costretta a scegliere, l'angustie divenivan mortali; per tutto si periva, da ogni parte s'accorreva alla città. Qui, due migliaia, mettiamo, d'affamati più robusti ed esperti a superar la concorrenza e a farsi largo, avevano acquistata una minestra, tanto da non morire in quel giorno; ma più altre migliaia rimanevano indietro, invidiando quei, diremo noi, più fortunati, quando, tra i rimasti indietro, c'erano spesso le mogli, i figli, i padri loro? E mentre in alcune parti della città, alcuni di quei più abbandonati e ridotti all'estremo venivan levati di terra, rianimati, ricoverati e provveduti per qualche tempo; in cent'altre parti, altri cadevano, languivano o anche spiravano, senza aiuto, senza refrigerio.
Tutto il giorno, si sentiva per le strade un ronzìo confuso di voci supplichevoli; la notte, un susurro di gemiti, rotto di quando in quando da alti lamenti scoppiati all'improvviso, da urli, da accenti profondi d'invocazione, che terminavano in istrida acute.
È cosa notabile che, in un tanto eccesso di stenti, in una tanta varietà di querele, non si vedesse mai un tentativo, non iscappasse mai un grido di sommossa: almeno non se ne trova il minimo cenno. Eppure, tra coloro che vivevano e morivano in quella maniera, c'era un buon numero d'uomini educati a tutt'altro che a tollerare; c'erano a centinaia, di que' medesimi che, il giorno di san Martino, s'erano tanto fatti sentire. Nè si può pensare che l'esempio de' quattro disgraziati che n'avevan portata la pena per tutti, fosse quello che ora li tenesse tutti a freno: qual forza poteva avere, non la presenza, ma la memoria de' supplizi sugli animi d'una moltitudine vagabonda e riunita, che si vedeva come condannata a un lento supplizio, che già lo pativa? Ma noi uomini siam in generale fatti così: ci rivoltiamo sdegnati e furiosi contro i mali mezzani, e ci curviamo in silenzio sotto gli estremi; sopportiamo, non rassegnati ma stupidi, il colmo di ciò che da principio avevamo chiamato insopportabile.
Il vòto che la mortalità faceva ogni giorno in quella deplorabile moltitudine, veniva ogni giorno più che riempito: era un concorso continuo, prima da' paesi circonvicini, poi da tutto il contado, poi dalle città dello stato, alla fine anche da altre. E intanto, anche da questa partivano ogni giorno antichi abitatori; alcuni per sottrarsi alla vista di tante piaghe; altri, vedendosi, per dir così, preso il posto da' nuovi concorrenti d'accatto, uscivano a un'ultima disperata prova di chieder soccorso altrove, dove si fosse, dove almeno non fosse così fitta e così incalzante la folla e la rivalità del chiedere. S'incontravano nell'opposto viaggio questi e que' pellegrini, spettacolo di ribrezzo gli uni agli altri, e saggio doloroso, augurio sinistro del termine a cui gli uni e gli altri erano incamminati. Ma seguitavano ognuno la sua strada, se non più per la speranza di mutar sorte, almeno per non tornare sotto un cielo divenuto odioso, per non rivedere i luoghi dove avevan disperato. Se non che taluno, mancandogli affatto le forze, cadeva per la strada, e rimaneva lì morto: spettacolo ancor più funesto ai suoi compagni di miseria, oggetto d'orrore, forse di rimprovero agli altri passeggieri. "Vidi io, – scrive il Ripamonti, – nella strada che gira le mura, il cadavere d'una donna.... Le usciva di bocca dell'erba mezza rosicchiata, e le labbra facevano ancora quasi un atto di sforzo rabbioso.... Aveva un fagottino in ispalla, e attaccato con le fasce al petto un bambino, che piangendo chiedeva la poppa.... Ed erano sopraggiunte persone compassionevoli, le quali, raccolto il meschinello di terra, lo portavan via, adempiendo così intanto il primo ufizio materno".
Quel contrapposto di gale e di cenci, di superfluità e di miseria, spettacolo ordinario de' tempi ordinari, era allora affatto cessato. I cenci e la miseria eran quasi per tutto; e ciò che se ne distingueva, era appena un'apparenza di parca mediocrità. Si vedevano i nobili camminare in abito semplice e dimesso, o anche logoro e gretto; alcuni, perchè le cagioni comuni della miseria avevan mutata a quel segno anche la loro fortuna, o dato il tracollo a patrimoni già sconcertati: gli altri, o che temessero di provocare col fasto la pubblica disperazione, o che si vergognassero d'insultare alla pubblica calamità. Que' prepotenti odiati e rispettati, soliti a andare in giro con uno strascico di bravi, andavano ora quasi soli, a capo basso, con visi che parevano offrire e chieder pace. Altri che, anche nella prosperità, erano stati di pensieri più umani, e di portamenti più modesti, parevano anch'essi confusi, costernati, e come sopraffatti dalla vista continua d'una miseria che sorpassava, non solo la possibilità del soccorso, ma direi quasi, le forze della compassione. Chi aveva il modo di far qualche elemosina, doveva però fare una trista scelta tra fame e fame, tra urgenze e urgenze. E appena si vedeva una mano pietosa avvicinarsi alla mano d'un infelice, nasceva all'intorno una gara d'altri infelici; coloro a cui rimaneva più vigore, si facevano avanti a chieder con più istanza; gli estenuati, i vecchi, i fanciulli, alzavano le mani scarne; le madri alzavano e facevan veder da lontano i bambini piangenti, mal rinvoltati nelle fasce cenciose, e ripiegati per languore nelle loro mani.
Così passò l'inverno e la primavera: e già da qualche tempo il tribunale della sanità andava rappresentando a quello della provvisione il pericolo del contagio, che sovrastava alla città, per tanta miseria ammontata in ogni parte di essa; e proponeva che gli accattoni venissero raccolti in diversi ospizi. Mentre si discute questa proposta, mentre s'approva, mentre si pensa ai mezzi, ai modi, ai luoghi, per mandarla ad effetto, i cadaveri crescono nelle strade ogni giorno più; a proporzion di questo, cresce tutto l'altro ammasso di miserie. Nel tribunale di provvisione vien proposto, come più facile e più speditivo, un altro ripiego, di radunar tutti gli accattoni, sani e infermi, in un sol luogo, nel lazzeretto, dove fosser mantenuti e curati a spese del pubblico; e così vien risoluto, contro il parere della Sanità, la quale opponeva che, in una così gran riunione, sarebbe cresciuto il pericolo a cui si voleva metter riparo.
Il lazzeretto di Milano (se, per caso, questa storia capitasse nelle mani di qualcheduno che non lo conoscesse, nè di vista nè per descrizione) è un recinto quadrilatero e quasi quadrato, fuori della città, a sinistra della porta detta orientale, distante dalle mura lo spazio della fossa, d'una strada di circonvallazione, e d'una gora che gira il recinto medesimo. I due lati maggiori son lunghi a un di presso cinquecento passi; gli altri due, forse quindici meno; tutti, dalla parte esterna, son divisi in piccole stanze d'un piano solo; di dentro gira intorno a tre di essi un portico continuo a volta, sostenuto da piccole e magre colonne.
Le stanzine eran dugent'ottantotto, o giù di lì: a' nostri giorni, una grande apertura fatta nel mezzo, e una piccola, in un canto della facciata del lato che costeggia la strada maestra, ne hanno portate via non so quante. Al tempo della nostra storia, non c'eran che due entrature; una nel mezzo del lato che guarda le mura della città, l'altra di rimpetto, nell'opposto. Nel centro dello spazio interno, c'era, e c'è tutt'ora, una piccola chiesa ottangolare.
La prima destinazione di tutto l'edifizio, cominciato nell'anno 1489, co' danari d'un lascito privato, continuato poi con quelli del pubblico e d'altri testatori e donatori, fu, come l'accenna il nome stesso, di ricoverarvi, all'occorrenza, gli ammalati di peste; la quale, già molto prima di quell'epoca, era solita, e lo fu per molto tempo dopo, a comparire quelle due, quattro, sei, otto volte per secolo, ora in questo, ora in quel paese d'Europa, prendendone talvolta una gran parte, o anche scorrendola tutta, per il lungo e per il largo. Nel momento di cui parliamo, il lazzeretto non serviva che per deposito delle mercanzie soggette a contumacia.
Ora, per metterlo in libertà, non si stette al rigor delle leggi sanitarie, e fatte in fretta in fretta le purghe e gli esperimenti prescritti, si rilasciaron tutte le mercanzie a un tratto. Si fece stender della paglia in tutte le stanze, si fecero provvisioni di viveri, della qualità e nella quantità che si potè; e s'invitarono, con pubblico editto, tutti gli accattoni a ricoverarsi lì.
Molti vi concorsero volontariamente; tutti quelli che giacevano infermi per le strade e per le piazze, ci vennero trasportati; in pochi giorni, ce ne fu, tra gli uni e gli altri, più di tre mila. Ma molti più furon quelli che restaron fuori. O che ognun di loro aspettasse di veder gli altri andarsene, e di rimanere in pochi a goder l'elemosine della città, o fosse quella natural ripugnanza alla clausura, o quella diffidenza de' poveri per tutto ciò che vien loro proposto da chi possiede le ricchezze e il potere (diffidenza sempre proporzionata all'ignoranza comune di chi la sente e di chi l'ispira, al numero de' poveri, e al poco giudizio delle leggi), o il saper di fatto quale fosse in realtà il benefizio offerto, o fosse tutto questo insieme, o che altro, il fatto sta che la più parte, non facendo conto dell'invito, continuavano a strascicarsi stentando per le strade. Visto ciò, si credè bene di passar dall'invito alla forza. Si mandarono in ronda birri che cacciassero gli accattoni al lazzeretto, e vi menassero legati quelli che resistevano; per ognun de' quali fu assegnato a coloro il premio di dieci soldi: ecco se, anche nelle maggiori strettezze, i danari del pubblico si trovan sempre, per impiegarli a sproposito. E quantunque, com'era stata congettura, anzi intento espresso della Provvisione, un certo numero d'accattoni sfrattasse dalla città, per andare a vivere o a morire altrove, in libertà almeno; pure la caccia fu tale che, in poco tempo, il numero de' ricoverati, tra ospiti e prigionieri, s'accostò a dieci mila.
Le donne e i bambini, si vuol supporre che saranno stati messi in quartieri separati, benchè le memorie del tempo non ne dican nulla. Regole poi e provvedimenti per il buon ordine, non ne saranno certamente mancati; ma si figuri ognuno qual ordine potesse essere stabilito e mantenuto, in que' tempi specialmente e in quelle circostanze, in una così vasta e varia riunione, dove coi volontari si trovavano i forzati; con quelli per cui l'accatto era una necessità, un dolore, una vergogna, coloro di cui era il mestiere; con molti cresciuti nell'onesta attività de' campi e dell'officine, molti altri educati nelle piazze, nelle taverne, ne' palazzi de' prepotenti, all'ozio, alla truffa, allo scherno, alla violenza.
Come stessero poi tutti insieme d'alloggio e di vitto, si potrebbe tristamente congetturarlo, quando non n'avessimo notizie positive; ma le abbiamo. Dormivano ammontati a venti a trenta per ognuna di quelle cellette, o accovacciati sotto i portici, sur un po' di paglia putrida e fetente, o sulla nuda terra: perchè, s'era bensì ordinato che la paglia fosse fresca e a sufficienza, e cambiata spesso; ma in effetto era stata cattiva, scarsa, e non si cambiava. S'era ugualmente ordinato che il pane fosse di buona qualità: giacchè, quale amministratore ha mai detto che si faccia e si dispensi roba cattiva? ma ciò che non si sarebbe ottenuto nelle circostanze solite, anche per un più ristretto servizio, come ottenerlo in quel caso, e per quella moltitudine? Si disse allora, come troviamo nelle memorie, che il pane del lazzeretto fosse alterato con sostanze pesanti e non nutrienti: ed è pur troppo credibile che non fosse uno di que' lamenti in aria. D'acqua perfino c'era scarsità; d'acqua, voglio dire, viva e salubre: il pozzo comune, doveva esser la gora che gira le mura del recinto, bassa, lenta, dove anche motosa, e divenuta poi quale poteva renderla l'uso e la vicinanza d'una tanta e tal moltitudine.
A tutte queste cagioni di mortalità, tanto più attive, che operavano sopra corpi ammalati o ammalazzati, s'aggiunga una gran perversità della stagione: piogge ostinate, seguite da una siccità ancor più ostinata, e con essa un caldo anticipato e violento. Ai mali s'aggiunga il sentimento de' mali, la noia e la smania della prigionia, la rimembranza dell'antiche abitudini, il dolore di cari perduti, la memoria inquieta di cari assenti, il tormento e il ribrezzo vicendevole, tant'altre passioni d'abbattimento o di rabbia, portate o nate là dentro; l'apprensione poi e lo spettacolo continuo della morte resa frequente da tante cagioni, e divenuta essa medesima una nuova e potente cagione. E non farà stupore che la mortalità crescesse e regnasse in quel recinto a segno di prendere aspetto e, presso molti, nome di pestilenza: sia che la riunione e l'aumento di tutte quelle cause non facesse che aumentare l'attività d'un'influenza puramente epidemica; sia (come par che avvenga nelle carestie anche men gravi e men prolungate di quella) che vi avesse luogo un certo contagio, il quale ne' corpi affetti e preparati dal disagio e dalla cattiva qualità degli alimenti, dall'intemperie, dal sudiciume, dal travaglio e dall'avvilimento trovi la tempera, per dir così, e la stagione sua propria, le condizioni necessarie in somma per nascere, nutrirsi e moltiplicare (se a un ignorante è lecito buttar là queste parole, dietro l'ipotesi proposta da alcuni fisici e riproposta da ultimo, con molte ragioni e con molta riserva, da uno, diligente quanto ingegnoso5: sia poi che il contagio scoppiasse da principio nel lazzeretto medesimo, come, da un'oscura e inesatta relazione, par che pensassero i medici della Sanità; sia che vivesse e andasse covando prima d'allora (ciò che par forse più verisimile, chi pensi come il disagio era già antico e generale, e la mortalità già frequente), e che portato in quella folla permanente, vi si propagasse con nuova e terribile rapidità. Qualunque di queste congetture sia la vera, il numero giornaliero de' morti nel lazzeretto oltrepassò in poco tempo il centinaio.
Mentre in quel luogo tutto il resto era languore, angoscia, spavento, rammarichìo, fremito, nella Provvisione era vergogna, stordimento, incertezza. Si discusse, si sentì il parere della Sanità; non si trovò altro che di disfare ciò che s'era fatto con tanto apparato, con tanta spesa, con tante vessazioni. S'aprì il lazzeretto, si licenziaron tutti i poveri non ammalati che ci rimanevano, e che scapparon fuori con una gioia furibonda. La città tornò a risonare dell'antico lamento, ma più debole e interrotto; rivide quella turba più rada e più compassionevole, dice il Ripamonti, per il pensiero del come fosse di tanto scemata. Gl'infermi furon trasportati a Santa Maria della Stella, allora ospizio di poveri; dove la più parte perirono.
Intanto però cominciavano que' benedetti campi a imbiondire. Gli accattoni venuti dal contado se n'andarono, ognuno dalla sua parte, a quella tanto sospirata segatura. Il buon Federigo gli accomiatò con un ultimo sforzo, e con un nuovo ritrovato di carità: a ogni contadino che si presentasse all'arcivescovado, fece dare un giulio, e una falce da mietere.
Con la messe finalmente cessò la carestia: la mortalità, epidemica o contagiosa, scemando di giorno in giorno, si prolungò però fin nell'autunno. Era sul finire, quand'ecco un nuovo flagello.
Molte cose importanti, di quelle a cui più specialmente si dà titolo di storiche, erano accadute in questo frattempo. Il cardinal di Richelieu, presa, come s'è detto, la Roccella, abborracciata alla meglio una pace col re d'Inghilterra, aveva proposto e persuaso con la sua potente parola, nel Consiglio di quello di Francia, che si soccorresse efficacemente il duca di Nevers; e aveva insieme determinato il re medesimo a condurre in persona la spedizione. Mentre si facevan gli apparecchi, il conte di Nassau, commissario imperiale, intimava in Mantova al nuovo duca, che desse gli stati in mano a Ferdinando, o questo manderebbe un esercito ad occuparli. Il duca che, in più disperate circostanze, s'era schermito d'accettare una condizione così dura e così sospetta, incoraggito ora dal vicino soccorso di Francia, tanto più se ne schermiva; però con termini in cui il no fosse rigirato e allungato, quanto si poteva, e con proposte di sommissione, anche più apparente, ma meno costosa. Il commissario se n'era andato, protestandogli che si verrebbe alla forza. In marzo, il cardinal di Richelieu era poi calato infatti col re, alla testa d'un esercito: aveva chiesto il passo al duca di Savoia; s'era trattato; non s'era concluso; dopo uno scontro, col vantaggio de' Francesi, s'era trattato di nuovo, e concluso un accordo, nel quale il duca, tra l'altre cose, aveva stipulato che il Cordova leverebbe l'assedio da Casale; obbligandosi, se questo ricusasse, a unirsi co' Francesi, per invadere il ducato di Milano. Don Gonzalo, parendogli anche d'uscirne con poco, aveva levato l'assedio da Casale, dov'era subito entrato un corpo di Francesi, a rinforzar la guarnigione.
Fu in questa occasione che l'Achillini scrisse al re Luigi quel suo famoso sonetto:
Sudate, o fochi, a preparar metalli:
e un altro, con cui l'esortava a portarsi subito alla liberazione di Terra santa. Ma è un destino che i pareri de' poeti non siano ascoltati: e se nella storia trovate de' fatti conformi a qualche loro suggerimento, dite pur francamente ch'eran cose risolute prima. Il cardinal di Richelieu aveva in vece stabilito di ritornare in Francia, per affari che a lui parevano più urgenti. Girolamo Soranzo, inviato de' Veneziani, potè bene addurre ragioni per combattere quella risoluzione; che il re e il cardinale, dando retta alla sua prosa come ai versi dell'Achillini, se ne ritornarono col grosso dell'esercito, lasciando soltanto sei mila uomini in Susa, per mantenere il passo, e per caparra del trattato.
Mentre quell'esercito se n'andava da una parte, quello di Ferdinando s'avvicinava dall'altra; aveva invaso il paese de' Grigioni e la Valtellina; si disponeva a calar nel milanese. Oltre tutti i danni che si potevan temere da un tal passaggio, eran venuti espressi avvisi al tribunale della sanità, che in quell'esercito covasse la peste, della quale allora nelle truppe alemanne c'era sempre qualche sprazzo, come dice il Varchi, parlando di quella che, un secolo avanti, avevan portata in Firenze. Alessandro Tadino, uno de' conservatori della sanità (eran sei, oltre il presidente: quattro magistrati e due medici), fu incaricato dal tribunale, come racconta lui stesso, in quel suo ragguaglio già citato6, di rappresentare al governatore lo spaventoso pericolo che sovrastava al paese, se quella gente ci passava, per andare all'assedio di Mantova, come s'era sparsa la voce. Da tutti i portamenti di don Gonzalo, pare che avesse una gran smania d'acquistarsi un posto nella storia, la quale infatti non potè non occuparsi di lui; ma (come spesso le accade) non conobbe, o non si curò di registrare l'atto di lui più degno di memoria, la risposta che diede al Tadino in quella circostanza. Rispose che non sapeva cosa farci; che i motivi d'interesse e di riputazione, per i quali s'era mosso quell'esercito, pesavan più che il pericolo rappresentato; che con tutto ciò si cercasse di riparare alla meglio, e si sperasse nella Provvidenza.
Per riparar dunque alla meglio, i due medici della Sanità (il Tadino suddetto e Senatore Settala, figlio del celebre Lodovico) proposero in quel tribunale che si proibisse sotto severissime pene di comprar roba di nessuna sorte da' soldati ch'eran per passare; ma non fu possibile far intendere la necessità d'un tal ordine al presidente, "uomo", dice il Tadino, "di molta bontà, che non poteva credere dovesse succedere incontri di morte di tante migliaia di persone, per il comercio, di questa gente, et loro robbe". Citiamo questo tratto per uno de' singolari di quel tempo: chè di certo, da che ci son tribunali di sanità, non accadde mai a un altro presidente d'un tal corpo, di fare un ragionamento simile; se ragionamento si può chiamare.
In quanto a don Gonzalo, poco dopo quella risposta, se n'andò da Milano; e la partenza fu trista per lui, come lo era la cagione. Veniva rimosso per i cattivi successi della guerra, della quale era stato il promotore e il capitano; e il popolo lo incolpava della fame sofferta sotto il suo governo. (Quello che aveva fatto per la peste, o non si sapeva, o certo nessuno se n'inquietava, come vedremo più avanti, fuorchè il tribunale della sanità, e i due medici specialmente). All'uscir dunque, in carrozza da viaggio, dal palazzo di corte, in mezzo a una guardia d'alabardieri, con due trombetti a cavallo davanti, e con altre carrozze di nobili che gli facevan seguito, fu accolto con gran fischiate da ragazzi ch'eran radunati sulla piazza del duomo, e che gli andaron dietro alla rinfusa. Entrata la comitiva nella strada che conduce a porta ticinese, di dove si doveva uscire, cominciò a trovarsi in mezzo a una folla di gente che, parte era lì ad aspettare, parte accorreva; tanto più che i trombetti, uomini di formalità, non cessaron di sonare, dal palazzo di corte, fino alla porta. E nel processo che si fece poi su quel tumulto, uno di costoro, ripreso che, con quel suo trombettare, fosse stato cagione di farlo crescere, risponde: – caro signore, questa è la nostra professione; et se S. E. non hauesse hauuto a caro che noi hauessimo sonato, doveva comandarne che tacessimo –. Ma don Gonzalo, o per ripugnanza a far cosa che mostrasse timore, o per timore di render con questo più ardita la moltitudine, o perchè fosse in effetto un po' sbalordito, non dava nessun ordine. La moltitudine, che le guardie avevan tentato in vano di respingere, precedeva, circondava, seguiva le carrozze, gridando: – la va via la carestia, va via il sangue de' poveri, – e peggio. Quando furon vicini alla porta, cominciarono anche a tirar sassi, mattoni, torsoli, bucce d'ogni sorte, la munizione solita in somma di quelle spedizioni; una parte corse sulle mura, e di là fecero un'ultima scarica sulle carrozze che uscivano. Subito dopo si sbandarono.
In luogo di don Gonzalo, fu mandato il marchese Ambrogio Spinola, il cui nome aveva già acquistata, nelle guerre di Fiandra, quella celebrità militare che ancor gli rimane.
Intanto l'esercito alemanno, sotto il comando supremo del conte Rambaldo di Collalto, altro condottiere italiano, di minore, ma non d'ultima fama, aveva ricevuto l'ordine definitivo di portarsi all'impresa di Mantova; e nel mese di settembre, entrò nel ducato di Milano.
La milizia, a que' tempi, era ancor composta in gran parte di soldati di ventura arrolati da condottieri di mestiere, per commissione di questo o di quel principe, qualche volta anche per loro proprio conto, e per vendersi poi insieme con essi. Più che dalle paghe, erano gli uomini attirati a quel mestiere dalle speranze del saccheggio e da tutti gli allettamenti della licenza. Disciplina stabile e generale non ce n'era; nè avrebbe potuto accordarsi così facilmente con l'autorità in parte indipendente de' vari condottieri. Questi poi in particolare, nè erano molto raffinatori in fatto di disciplina, nè, anche volendo, si vede come avrebbero potuto riuscire a stabilirla e a mantenerla; chè soldati di quella razza, o si sarebbero rivoltati contro un condottiere novatore che si fosse messo in testa d'abolire il saccheggio; o per lo meno, l'avrebbero lasciato solo a guardar le bandiere. Oltre di ciò, siccome i principi, nel prendere, per dir così, ad affitto quelle bande, guardavan più ad aver gente in quantità, per assicurar l'imprese, che a proporzionare il numero alla loro facoltà di pagare, per il solito molto scarsa; così le paghe venivano per lo più tarde, a conto, a spizzico; e le spoglie de' paesi a cui la toccava, ne divenivano come un supplimento tacitamente convenuto. È celebre, poco meno del nome di Wallenstein, quella sua sentenza: esser più facile mantenere un esercito di cento mila uomini, che uno di dodici mila. E questo di cui parliamo era in gran parte composto della gente che, sotto il suo comando, aveva desolata la Germania, in quella guerra celebre tra le guerre, e per sè e per i suoi effetti, che ricevette poi il nome da' trent'anni della sua durata: e allora ne correva l'undecimo. C'era anzi, condotto da un suo luogotenente, il suo proprio reggimento; degli altri condottieri, la più parte avevan comandato sotto di lui, e ci si trovava più d'uno di quelli che, quattr'anni dopo, dovevano aiutare a fargli far quella cattiva fine che ognun sa.
Eran vent'otto mila fanti, e sette mila cavalli; e, scendendo dalla Valtellina per portarsi nel mantovano, dovevan seguire tutto il corso che fa l'Adda per due rami di lago, e poi di nuovo come fiume fino al suo sbocco in Po, e dopo avevano un buon tratto di questo da costeggiare: in tutto otto giornate nel ducato di Milano.
Una gran parte degli abitanti si rifugiavano su per i monti, portandovi quel che avevan di meglio, e cacciandosi innanzi le bestie; altri rimanevano, o per non abbandonar qualche ammalato, o per preservar la casa dall'incendio, o per tener d'occhio cose preziose nascoste, sotterrate; altri perchè non avevan nulla da perdere, o anche facevan conto d'acquistare. Quando la prima squadra arrivava al paese della fermata, si spandeva subito per quello e per i circonvicini, e li metteva a sacco addirittura: ciò che c'era da godere o da portar via, spariva; il rimanente, lo distruggevano o lo rovinavano; i mobili diventavan legna, le case, stalle: senza parlar delle busse, delle ferite, degli stupri. Tutti i ritrovati, tutte l'astuzie per salvar la roba, riuscivano per lo più inutili, qualche volta portavano danni maggiori. I soldati, gente ben più pratica degli stratagemmi anche di questa guerra, frugavano per tutti i buchi delle case, smuravano, diroccavano; conoscevan facilmente negli orti la terra smossa di fresco; andarono fino su per i monti a rubare il bestiame; andarono nelle grotte, guidati da qualche birbante del paese, in cerca di qualche ricco che vi si fosse rimpiattato; lo strascinavano alla sua casa, e con tortura di minacce e di percosse, lo costringevano a indicare il tesoro nascosto.
Finalmente se n'andavano; erano andati; si sentiva da lontano morire il suono de' tamburi o delle trombe; succedevano alcune ore d'una quiete spaventata; e poi un nuovo maledetto batter di cassa, un nuovo maledetto suon di trombe, annunziava un'altra squadra. Questi, non trovando più da far preda, con tanto più furore facevano sperpero del resto, bruciavan le botti votate da quelli, gli usci delle stanze dove non c'era più nulla, davan fuoco anche alle case; e con tanta più rabbia, s'intende, maltrattavan le persone; e così di peggio in peggio, per venti giorni: chè in tante squadre era diviso l'esercito.
Colico fu la prima terra del ducato, che invasero que' demòni; si gettarono poi sopra Bellano; di là entrarono e si sparsero nella Valsassina, da dove sboccarono nel territorio di Lecco.

CAPITOLO XXIX
Qui, tra i poveri spaventati troviamo persone di nostra conoscenza.
Chi non ha visto don Abbondio, il giorno che si sparsero tutte in una volta le notizie della calata dell'esercito, del suo avvicinarsi, e de' suoi portamenti, non sa bene cosa sia impiccio e spavento. Vengono; son trenta, son quaranta, son cinquanta mila; son diavoli, sono ariani, sono anticristi; hanno saccheggiato Cortenuova; han dato fuoco a Primaluna: devastano Introbbio, Pasturo, Barsio; sono arrivati a Balabbio; domani son qui: tali eran le voci che passavan di bocca in bocca; e insieme un correre, un fermarsi a vicenda, un consultare tumultuoso, un'esitazione tra il fuggire e il restare, un radunarsi di donne, un metter le mani ne' capelli. Don Abbondio, risoluto di fuggire, risoluto prima di tutti e più di tutti, vedeva però, in ogni strada da prendere, in ogni luogo da ricoverarsi, ostacoli insuperabili, e pericoli spaventosi. – Come fare? – esclamava: – dove andare? – I monti, lasciando da parte la difficoltà del cammino, non eran sicuri: già s'era saputo che i lanzichenecchi vi s'arrampicavano come gatti, dove appena avessero indizio o speranza di far preda. Il lago era grosso; tirava un gran vento: oltre di questo, la più parte de' barcaioli, temendo d'esser forzati a tragittar soldati o bagagli, s'eran rifugiati, con le loro barche, all'altra riva: alcune poche rimaste, eran poi partite stracariche di gente; e, travagliate dal peso e dalla burrasca, si diceva che pericolassero ogni momento. Per portarsi lontano e fuori della strada che l'esercito aveva a percorrere, non era possibile trovar nè un calesse, nè un cavallo, nè alcun altro mezzo: a piedi, don Abbondio non avrebbe potuto far troppo cammino, e temeva d'esser raggiunto per istrada. Il territorio bergamasco non era tanto distante, che le sue gambe non ce lo potessero portare in una tirata; ma si sapeva ch'era stato spedito in fretta da Bergamo uno squadrone di cappelletti, il qual doveva costeggiare il confine, per tenere in suggezione i lanzichenecchi; e quelli eran diavoli in carne, nè più nè meno di questi, e facevan dalla parte loro il peggio che potevano. Il pover'uomo correva, stralunato e mezzo fuor di sè, per la casa; andava dietro a Perpetua, per concertare una risoluzione con lei; ma Perpetua, affaccendata a raccogliere il meglio di casa, e a nasconderlo in soffitta, o per i bugigattoli, passava di corsa, affannata, preoccupata, con le mani e con le braccia piene, e rispondeva: – or ora finisco di metter questa roba al sicuro, e poi faremo anche noi come fanno gli altri –. Don Abbondio voleva trattenerla, e discuter con lei i vari partiti; ma lei, tra il da fare, e la fretta, e lo spavento che aveva anch'essa in corpo, e la rabbia che le faceva quello del padrone, era, in tal congiuntura, meno trattabile di quel che fosse stata mai. – S'ingegnano gli altri; c'ingegneremo anche noi. Mi scusi, ma non è capace che d'impedire. Crede lei che anche gli altri non abbiano una pelle da salvare? Che vengono per far la guerra a lei i soldati? Potrebbe anche dare una mano, in questi momenti, in vece di venir tra' piedi a piangere e a impicciare –. Con queste e simili risposte si sbrigava da lui, avendo già stabilito, finita che fosse alla meglio quella tumultuaria operazione, di prenderlo per un braccio, come un ragazzo, e di strascinarlo su per una montagna. Lasciato così solo, s'affacciava alla finestra, guardava, tendeva gli orecchi; e vedendo passar qualcheduno, gridava con una voce mezza di pianto e mezza di rimprovero: – fate questa carità al vostro povero curato di cercargli qualche cavallo, qualche mulo, qualche asino. Possibile che nessuno mi voglia aiutare! Oh che gente! Aspettatemi almeno, che possa venire anch'io con voi; aspettate d'esser quindici o venti, da condurmi via insieme, ch'io non sia abbandonato. Volete lasciarmi in man de' cani? Non sapete che sono luterani la più parte, che ammazzare un sacerdote l'hanno per opera meritoria? Volete lasciarmi qui a ricevere il martirio? Oh che gente! Oh che gente!
Ma a chi diceva queste cose? Ad uomini che passavano curvi sotto il peso della loro povera roba, pensando a quella che lasciavano in casa, spingendo le loro vaccherelle, conducendosi dietro i figli, carichi anch'essi quanto potevano, e le donne con in collo quelli che non potevan camminare. Alcuni tiravan di lungo, senza rispondere nè guardare in su; qualcheduno diceva: – eh messere! faccia anche lei come può; fortunato lei che non ha da pensare alla famiglia; s'aiuti, s'ingegni.
– Oh povero me! – esclamava don Abbondio: – oh che gente! che cuori! Non c'è carità: ognun pensa a sè; e a me nessuno vuol pensare –. E tornava in cerca di Perpetua.
– Oh appunto! – gli disse questa: – e i danari?
– Come faremo?
– Li dia a me, che anderò a sotterrarli qui nell'orto di casa, insieme con le posate.
– Ma....
– Ma, ma; dia qui; tenga qualche soldo, per quel che può occorrere; e poi lasci fare a me.
Don Abbondio ubbidì, andò allo scrigno, cavò il suo tesoretto, e lo consegnò a Perpetua; la quale disse: – vo a sotterrarli nell'orto, appiè del fico –; e andò. Ricomparve poco dopo, con un paniere dove c'era della munizione da bocca, e con una piccola gerla vota; e si mise in fretta a collocarvi nel fondo un po' di biancheria sua e del padrone, dicendo intanto: – il breviario almeno lo porterà lei.
– Ma dove andiamo?
– Dove vanno tutti gli altri? Prima di tutto, anderemo in istrada; e là sentiremo, e vedremo cosa convenga di fare.
In quel momento entrò Agnese con una gerletta sulle spalle, e in aria di chi viene a fare una proposta importante.
Agnese, risoluta anche lei di non aspettare ospiti di quella sorte, sola in casa, com'era, e con ancora un po' di quell'oro dell'innominato, era stata qualche tempo in forse del luogo dove ritirarsi. Il residuo appunto di quegli scudi, che ne' mesi della fame le avevan fatto tanto pro, era la cagion principale della sua angustia e della irresoluzione, per aver essa sentito che, ne' paesi già invasi, quelli che avevan danari, s'eran trovati a più terribil condizione, esposti insieme alla violenza degli stranieri, e all'insidie de' paesani. Era vero che, del bene piovutole, come si dice, dal cielo, non aveva fatta la confidenza a nessuno, fuorchè a don Abbondio; dal quale andava, volta per volta, a farsi spicciolare uno scudo, lasciandogli sempre qualcosa da dare a qualcheduno più povero di lei. Ma i danari nascosti, specialmente chi non è avvezzo a maneggiarne molti, tengono il possessore in un sospetto continuo del sospetto altrui. Ora, mentre andava anch'essa rimpiattando qua e là alla meglio ciò che non poteva portar con sè, e pensava agli scudi, che teneva cuciti nel busto, si rammentò che, insieme con essi, l'innominato, le aveva mandate le più larghe offerte di servizi; si rammentò le cose che aveva sentito raccontare di quel suo castello posto in luogo così sicuro, e dove, a dispetto del padrone, non potevano arrivar se non gli uccelli; e si risolvette d'andare a chiedere un asilo lassù. Pensò come potrebbe farsi conoscere da quel signore, e le venne subito in mente don Abbondio; il quale, dopo quel colloquio così fatto con l'arcivescovo, le aveva sempre fatto festa, e tanto più di cuore, che lo poteva senza compromettersi con nessuno, e che, essendo lontani i due giovani, era anche lontano il caso che a lui venisse fatta una richiesta, la quale avrebbe messa quella benevolenza a un gran cimento. Suppose che, in un tal parapiglia, il pover'uomo doveva esser ancor più impicciato e più sbigottito di lei, e che il partito potrebbe parer molto buono anche a lui; e glielo veniva a proporre. Trovatolo con Perpetua, fece la proposta a tutt'e due.
– Che ne dite, Perpetua? – domandò don Abbondio.
– Dico che è un'ispirazione del cielo, e che non bisogna perder tempo, e mettersi la strada tra le gambe.
– E poi....
– E poi, e poi, quando saremo là, ci troveremo ben contenti. Quel signore, ora si sa che non vorrebbe altro che far servizi al prossimo; e sarà ben contento anche lui di ricoverarci. Là, sul confine, e così per aria, soldati non ne verrà certamente. E poi e poi, ci troveremo anche da mangiare; chè, su per i monti, finita questa poca grazia di Dio, – e così dicendo, l'accomodava nella gerla, sopra la biancheria, – ci saremmo trovati a mal partito.
– Convertito, è convertito davvero, eh?
– Che c'è da dubitarne ancora, dopo tutto quello che si sa, dopo quello che anche lei ha veduto?
– E se andassimo a metterci in gabbia?
– Che gabbia? Con tutti codesti suoi casi, mi scusi, non si verrebbe mai a una conclusione. Brava Agnese! v'è proprio venuto un buon pensiero –. E messa la gerla sur un tavolino, passò le braccia nelle cigne, e la prese sulle spalle.
– Non si potrebbe, – disse don Abbondio, – trovar qualche uomo che venisse con noi, per far la scorta al suo curato? Se incontrassimo qualche birbone, che pur troppo ce n'è in giro parecchi, che aiuto m'avete a dar voi altre?
– Un'altra, per perder tempo! – esclamò Perpetua. – Andarlo a cercar ora l'uomo, che ognuno ha da pensare a' fatti suoi. Animo! vada a prendere il breviario e il cappello; e andiamo.
Don Abbondio andò, tornò, di lì a un momento, col breviario sotto il braccio, col cappello in capo, e col suo bordone in mano; e uscirono tutt'e tre per un usciolino che metteva sulla piazzetta. Perpetua richiuse, più per non trascurare una formalità, che per fede che avesse in quella toppa e in que' battenti, e mise la chiave in tasca. Don Abbondio diede, nel passare, un'occhiata alla chiesa, e disse tra i denti: – al popolo tocca a custodirla, che serve a lui. Se hanno un po' di cuore per la loro chiesa, ci penseranno; se poi non hanno cuore, tal sia di loro.
Presero per i campi, zitti zitti, pensando ognuno a' casi suoi, e guardandosi intorno, specialmente don Abbondio, se apparisse qualche figura sospetta, qualcosa di straordinario. Non s'incontrava nessuno: la gente era, o nelle case a guardarle, a far fagotto, a nascondere, o per le strade che conducevan direttamente all'alture.
Dopo aver sospirato e risospirato, e poi lasciato scappar qualche interiezione, don Abbondio cominciò a brontolare più di seguito. Se la prendeva col duca di Nevers, che avrebbe potuto stare in Francia a godersela, a fare il principe, e voleva esser duca di Mantova a dispetto del mondo; con l'imperatore, che avrebbe dovuto aver giudizio per gli altri, lasciar correr l'acqua all'ingiù, non istar su tutti i puntigli: chè finalmente, lui sarebbe sempre stato l'imperatore, fosse duca di Mantova Tizio o Sempronio. L'aveva principalmente col governatore, a cui sarebbe toccato a far di tutto, per tener lontani i flagelli dal paese, ed era lui che ce gli attirava: tutto per il gusto di far la guerra. – Bisognerebbe, – diceva, – che fossero qui que' signori a vedere, a provare, che gusto è. Hanno da rendere un bel conto! Ma intanto, ne va di mezzo chi non ci ha colpa.
– Lasci un po' star codesta gente; che già non son quelli che ci verranno a aiutare, – diceva Perpetua. – Codeste, mi scusi, sono di quelle sue solite chiacchiere che non concludon nulla. Piuttosto, quel che mi dà noia....
– Cosa c'è?
Perpetua, la quale, in quel pezzo di strada, aveva pensato con comodo al nascondimento fatto in furia, cominciò a lamentarsi d'aver dimenticata la tal cosa, d'aver mal riposta la tal altra; qui, d'aver lasciata una traccia che poteva guidare i ladroni, là....
– Brava! – disse don Abbondio, ormai sicuro della vita, quanto bastava per poter angustiarsi della roba: – brava! così avete fatto? Dove avevate la testa?
– Come! – esclamò Perpetua, fermandosi un momento su due piedi, e mettendo i pugni su' fianchi, in quella maniera che la gerla glielo permetteva: – come! verrà ora a farmi codesti rimproveri, quand'era lei che me la faceva andar via, la testa, in vece d'aiutarmi e farmi coraggio! Ho pensato forse più alla roba di casa che alla mia; non ho avuto chi mi desse una mano; ho dovuto far da Marta e Maddalena; se qualcosa anderà a male, non so cosa mi dire: ho fatto anche più del mio dovere.
Agnese interrompeva questi contrasti, entrando anche lei a parlare de' suoi guai: e non si rammaricava tanto dell'incomodo e del danno, quanto di vedere svanita la speranza di riabbracciar presto la sua Lucia; chè, se vi rammentate, era appunto quell'autunno sul quale avevan fatto assegnamento: nè era da supporre che donna Prassede volesse venire a villeggiare da quelle parti, in tali circostanze: piuttosto ne sarebbe partita, se ci si fosse trovata, come facevan tutti gli altri villeggianti.
La vista de' luoghi rendeva ancor più vivi que' pensieri d'Agnese, e più pungente il suo dispiacere. Usciti da' sentieri, avevan presa la strada pubblica, quella medesima per cui la povera donna era venuta riconducendo, per così poco tempo, a casa la figlia, dopo aver soggiornato con lei, in casa del sarto. E già si vedeva il paese.
– Anderemo bene a salutar quella brava gente, – disse Agnese.
– E anche a riposare un pochino: chè di questa gerla io comincio ad averne abbastanza; e poi per mangiare un boccone, – disse Perpetua.
– Con patto di non perder tempo; chè non siamo in viaggio per divertimento, – concluse don Abbondio.
Furono ricevuti a braccia aperte, e veduti con gran piacere: rammentavano una buona azione. Fate del bene a quanti più potete, dice qui il nostro autore; e vi seguirà tanto più spesso d'incontrar de' visi che vi mettano allegria.
Agnese, nell'abbracciar la buona donna, diede in un dirotto pianto, che le fu d'un gran sollievo; e rispondeva con singhiozzi alle domande che quella e il marito le facevan di Lucia.
– Sta meglio di noi, – disse don Abbondio: – è a Milano, fuor de' pericoli, lontana da queste diavolerie.
– Scappano, eh? il signor curato e la compagnia, – disse il sarto.
– Sicuro, – risposero a una voce il padrone e la serva.
– Li compatisco.
– Siamo incamminati, – disse don Abbondio; – al castello di ***.
– L'hanno pensata bene: sicuri come in chiesa.
– E qui, non hanno paura? – disse don Abbondio.
– Dirò, signor curato: propriamente in ospitazione, come lei sa che si dice, a parlar bene, qui non dovrebbero venire coloro: siam troppo fuori della loro strada, grazie al cielo. Al più al più, qualche scappata, che Dio non voglia: ma in ogni caso c'è tempo; s'hanno a sentir prima altre notizie da' poveri paesi dove anderanno a fermarsi.
Si concluse di star lì un poco a prender fiato; e, siccome era l'ora del desinare, – signori, – disse il sarto: – devono onorare la mia povera tavola: alla buona: ci sarà un piatto di buon viso.
Perpetua disse d'aver con sè qualcosa da rompere il digiuno. Dopo un po' di cerimonie da una parte e dall'altra, si venne a patti d'accozzar, come si dice, il pentolino, e di desinare in compagnia.
I ragazzi s'eran messi con gran festa intorno ad Agnese loro amica vecchia. Presto, presto; il sarto ordinò a una bambina (quella che aveva portato quel boccone a Maria vedova: chi sa se ve ne rammentate più!), che andasse a diricciar quattro castagne primaticce, ch'eran riposte in un cantuccio: e le mettesse a arrostire.
– E tu, – disse a un ragazzo, – va' nell'orto, a dare una scossa al pesco, da farne cader quattro, e portale qui: tutte, ve'. E tu, – disse a un altro, – va' sul fico, a coglierne quattro de' più maturi. Già lo conoscete anche troppo quel mestiere –. Lui andò a spillare una sua botticina; la donna a prendere un po' di biancheria da tavola. Perpetua cavò fuori le provvisioni; s'apparecchiò: un tovagliolo e un piatto di maiolica al posto d'onore, per don Abbondio, con una posata che Perpetua aveva nella gerla. Si misero a tavola, e desinarono, se non con grand'allegria, almeno con molta più che nessuno de' commensali si fosse aspettato d'averne in quella giornata.
– Cosa ne dice, signor curato, d'uno scombussolamento di questa sorte? – disse il sarto: – mi par di leggere la storia de' mori in Francia.
– Cosa devo dire? Mi doveva cascare addosso anche questa!
– Però, hanno scelto un buon ricovero, – riprese quello: – chi diavolo ha a andar lassù per forza? E troveranno compagnia: chè già s'è sentito che ci sia rifugiata molta gente, e che ce n'arrivi tuttora.
– Voglio sperare, – disse don Abbondio, – che saremo ben accolti. Lo conosco quel bravo signore; e quando ho avuto un'altra volta l'onore di trovarmi con lui, fu così compito!
– E a me, – disse Agnese, – m'ha fatto dire dal signor monsignor illustrissimo, che, quando avessi bisogno di qualcosa, bastava che andassi da lui.
– Gran bella conversione! – riprese don Abbondio: – e si mantiene, n'è vero? si mantiene.
Il sarto si mise a parlare alla distesa della santa vita dell'innominato, e come, dall'essere il flagello de' contorni, n'era divenuto l'esempio e il benefattore.
– E quella gente che teneva con sè?.... tutta quella servitù?.... – riprese don Abbondio, il quale n'aveva più d'una volta sentito dir qualcosa, ma non era mai quieto abbastanza.
– Sfrattati la più parte, – rispose il sarto: – e quelli che son rimasti, han mutato sistema, ma come! In somma è diventato quel castello una Tebaide: lei le sa queste cose.
Entrò poi a parlar con Agnese della visita del cardinale. – Grand'uomo! – diceva; – grand'uomo! Peccato che sia passato di qui così in furia, che non ho nè anche potuto fargli un po' d'onore. Quanto sarei contento di potergli parlare un'altra volta, un po' più con comodo.
Alzati poi da tavola, le fece osservare una stampa rappresentante il cardinale, che teneva attaccata a un battente d'uscio, in venerazione del personaggio, e anche per poter dire a chiunque capitasse, che non era somigliante; giacchè lui aveva potuto esaminar da vicino e con comodo il cardinale in persona, in quella medesima stanza.
– L'hanno voluto far lui, con questa cosa qui? – disse Agnese. – Nel vestito gli somiglia; ma....
– N'è vero che non somiglia? – disse il sarto: – lo dico sempre anch'io: noi, non c'ingannano, eh? ma, se non altro, c'è sotto il suo nome: è una memoria.
Don Abbondio faceva fretta; il sarto s'impegnò di trovare un baroccio che li conducesse appiè della salita; n'andò subito in cerca, e poco dopo, tornò a dire che arrivava. Si voltò poi a don Abbondio, e gli disse: – signor curato, se mai desiderasse di portar lassù qualche libro, per passare il tempo, da pover'uomo posso servirla: chè anch'io mi diverto un po' a leggere. Cose non da par suo, libri in volgare; ma però....
– Grazie, grazie, – rispose don Abbondio: – son circostanze, che si ha appena testa d'occuparsi di quel che è di precetto.
Mentre si fanno e si ricusano ringraziamenti, e si barattano saluti e buoni augùri, inviti e promesse d'un'altra fermata al ritorno, il baroccio è arrivato davanti all'uscio di strada. Ci metton le gerle, salgon su, e principiano, con un po' più d'agio e di tranquillità d'animo, la seconda metà del viaggio.
Il sarto aveva detto la verità a don Abbondio, intorno all'innominato. Questo, dal giorno che l'abbiam lasciato, aveva sempre continuato a far ciò che allora s'era proposto, compensar danni, chieder pace, soccorrer poveri, sempre del bene in somma, secondo l'occasione. Quel coraggio che altre volte aveva mostrato nell'offendere e nel difendersi, ora lo mostrava nel non fare nè l'una cosa nè l'altra. Andava sempre solo e senz'armi, disposto a tutto quello che gli potesse accadere dopo tante violenze commesse, e persuaso che sarebbe commetterne una nuova l'usar la forza in difesa di chi era debitore di tanto e a tanti; persuaso che ogni male che gli venisse fatto, sarebbe un'ingiuria riguardo a Dio, ma riguardo a lui una giusta retribuzione; e che dell'ingiuria, lui meno d'ogni altro, aveva diritto di farsi punitore. Con tutto ciò, era rimasto non meno inviolato di quando teneva armate, per la sua sicurezza, tante braccia e il suo. La rimembranza dell'antica ferocia, e la vista della mansuetudine presente, una, che doveva aver lasciati tanti desidèri di vendetta, l'altra, che la rendeva tanto agevole, cospiravano in vece a procacciargli e a mantenergli un'ammirazione, che gli serviva principalmente di salvaguardia. Era quell'uomo che nessuno aveva potuto umiliare, e che s'era umiliato da sè. I rancori, irritati altre volte dal suo disprezzo e dalla paura degli altri, si dileguavano ora davanti a quella nuova umiltà: gli offesi avevano ottenuta, contro ogni aspettativa, e senza pericolo, una soddisfazione che non avrebbero potuta promettersi dalla più fortunata vendetta, la soddisfazione di vedere un tal uomo pentito de' suoi torti, e partecipe, per dir così, della loro indegnazione. Molti, il cui dispiacere più amaro e più intenso era stato per molt'anni, di non veder probabilità di trovarsi in nessun caso più forti di colui, per ricattarsi di qualche gran torto; incontrandolo poi solo, disarmato, e in atto di chi non farebbe resistenza, non s'eran sentiti altro impulso che di fargli dimostrazioni d'onore. In quell'abbassamento volontario, la sua presenza e il suo contegno avevano acquistato, senza che lui lo sapesse, un non so che di più alto e di più nobile; perchè ci si vedeva, ancor meglio di prima, la noncuranza d'ogni pericolo. Gli odi, anche i più rozzi e rabbiosi, si sentivano come legati e tenuti in rispetto dalla venerazione pubblica per l'uomo penitente e benefico. Questa era tale, che spesso quell'uomo si trovava impicciato a schermirsi dalle dimostrazioni che gliene venivan fatte, e doveva star attento a non lasciar troppo trasparire nel volto e negli atti il sentimento interno di compunzione, a non abbassarsi troppo, per non esser troppo esaltato. S'era scelto nella chiesa l'ultimo luogo; e non c'era pericolo che nessuno glielo prendesse: sarebbe stato come usurpare un posto d'onore. Offender poi quell'uomo, o anche trattarlo con poco riguardo, poteva parere non tanto un'insolenza e una viltà, quanto un sacrilegio: e quelli stessi a cui questo sentimento degli altri poteva servir di ritegno, ne partecipavano anche loro, più o meno.
Queste medesime ed altre cagioni, allontanavano pure da lui le vendette della forza pubblica, e gli procuravano, anche da questa parte, la sicurezza della quale non si dava pensiero. Il grado e le parentele, che in ogni tempo gli erano state di qualche difesa, tanto più valevano per lui, ora che a quel nome già illustre e infame, andava aggiunta la lode d'una condotta esemplare, la gloria della conversione. I magistrati e i grandi s'eran rallegrati di questa, pubblicamente come il popolo; e sarebbe parso strano l'infierire contro chi era stato soggetto di tante congratulazioni. Oltre di ciò, un potere occupato in una guerra perpetua, e spesso infelice, contro ribellioni vive e rinascenti, poteva trovarsi abbastanza contento d'esser liberato dalla più indomabile e molesta, per non andare a cercar altro: tanto più, che quella conversione produceva riparazioni che non era avvezzo ad ottenere, e nemmeno a richiedere. Tormentare un santo, non pareva un buon mezzo di cancellar la vergogna di non aver saputo fare stare a dovere un facinoroso: e l'esempio che si fosse dato col punirlo, non avrebbe potuto aver altro effetto, che di stornare i suoi simili dal divenire inoffensivi. Probabilmente anche la parte che il cardinal Federigo aveva avuta nella conversione, e il suo nome associato a quello del convertito, servivano a questo come d'uno scudo sacro. E in quello stato di cose e d'idee, in quelle singolari relazioni dell'autorità spirituale e del poter civile, ch'eran così spesso alle prese tra loro, senza mirar mai a distruggersi, anzi mischiando sempre alle ostilità atti di riconoscimento e proteste di deferenza, e che, spesso pure, andavan di conserva a un fine comune, senza far mai pace, potè parere, in certa maniera, che la riconciliazione della prima portasse con sè l'oblivione, se non l'assoluzione del secondo, quando quella s'era sola adoprata a produrre un effetto voluto da tutt'e due.
Così quell'uomo sul quale, se fosse caduto, sarebbero corsi a gara grandi e piccoli a calpestarlo; messosi volontariamente a terra, veniva risparmiato da tutti, e inchinato da molti.
È vero ch'eran anche molti a cui quella strepitosa mutazione dovette far tutt'altro che piacere: tanti esecutori stipendiati di delitti, tanti compagni nel delitto, che perdevano una così gran forza sulla quale erano avvezzi a fare assegnamento, che anche si trovavano a un tratto rotti i fili di trame ordite da un pezzo, nel momento forse che aspettavano la nuova dell'esecuzione. Ma già abbiam veduto quali diversi sentimenti quella conversione facesse nascere negli sgherri che si trovavano allora con lui, e che la sentirono annunziare dalla sua bocca: stupore, dolore, abbattimento, stizza; un po' di tutto, fuorchè disprezzo nè odio. Lo stesso accadde agli altri che teneva sparsi in diversi posti, lo stesso a' complici di più alto affare, quando riseppero la terribile nuova, e a tutti per le cagioni medesime. Molt'odio, come trovo nel luogo, altrove citato, del Ripamonti, ne venne piuttosto al cardinal Federigo. Riguardavan questo come uno che s'era mischiato ne' loro affari, per guastarli; l'innominato aveva voluto salvar l'anima sua: nessuno aveva ragion di lagnarsene.
Di mano in mano poi, la più parte degli sgherri di casa, non potendo accomodarsi alla nuova disciplina, nè vedendo probabilità che s'avesse a mutare, se n'erano andati. Chi avrà cercato altro padrone, e fors'anche tra gli antichi amici di quello che lasciava; chi si sarà arrolato in qualche terzo, come allora dicevano, di Spagna o di Mantova, o di qualche altra parte belligerante; chi si sarà messo alla strada, per far la guerra a minuto, e per conto suo; chi si sarà anche contentato d'andar birboneggiando in libertà. E il simile avranno fatto quegli altri che stavano prima a' suoi ordini, in diversi paesi. Di quelli poi che s'eran potuti avvezzare al nuovo tenor di vita, o che lo avevano abbracciato volentieri, i più, nativi della valle, eran tornati ai campi, o ai mestieri imparati nella prima età, e poi abbandonati; i forestieri eran rimasti nel castello, come servitori: gli uni e gli altri, quasi ribenedetti nello stesso tempo che il loro padrone, se la passavano, al par di lui, senza fare nè ricever torti, inermi e rispettati.
Ma quando, al calar delle bande alemanne, alcuni fuggiaschi di paesi invasi o minacciati capitarono su al castello a chieder ricovero, l'innominato, tutto contento che quelle sue mura fossero cercate come asilo da' deboli, che per tanto tempo le avevan guardate da lontano come un enorme spauracchio, accolse quegli sbandati, con espressioni piuttosto di riconoscenza che di cortesia; fece sparger la voce, che la sua casa sarebbe aperta a chiunque ci si volesse rifugiare, e pensò subito a mettere, non solo questa, ma anche la valle, in istato di difesa, se mai lanzichenecchi o cappelletti volessero provarsi di venirci a far delle loro. Radunò i servitori che gli eran rimasti, pochi e valenti, come i versi di Torti; fece loro una parlata sulla buona occasione che Dio dava loro e a lui, d'impiegarsi una volta in aiuto del prossimo, che avevan tanto oppresso e spaventato; e, con quel tono naturale di comando, ch'esprimeva la certezza dell'ubbidienza, annunziò loro in generale ciò che intendeva che facessero, e soprattutto prescrisse come dovessero contenersi, perchè la gente che veniva a ricoverarsi lassù, non vedesse in loro che amici e difensori. Fece poi portar giù da una stanza a tetto l'armi da fuoco, da taglio, in asta, che da un pezzo stavan lì ammucchiate, e gliele distribuì; fece dire a' suoi contadini e affittuari della valle, che chiunque si sentiva, venisse con armi al castello; a chi non n'aveva, ne diede; scelse alcuni, che fossero come ufiziali, e avessero altri sotto il loro comando; assegnò i posti all'entrature e in altri luoghi della valle, sulla salita, alle porte del castello; stabilì l'ore e i modi di dar la muta, come in un campo, o come già s'era costumato in quel castello medesimo, ne' tempi della sua vita disperata.
In un canto di quella stanza a tetto, c'erano in disparte l'armi che lui solo aveva portate; quella sua famosa carabina, moschetti, spade, spadoni, pistole, coltellacci, pugnali, per terra, o appoggiati al muro. Nessuno de' servitori le toccò; ma concertarono di domandare al padrone quali voleva che gli fossero portate. – Nessuna, – rispose; e, fosse voto, fosse proposito, restò sempre disarmato, alla testa di quella specie di guarnigione.
Nello stesso tempo, aveva messo in moto altr'uomini e donne di servizio, o suoi dipendenti, a preparar nel castello alloggio a quante più persone fosse possibile, a rizzar letti, a disporre sacconi e strapunti nelle stanze, nelle sale, che diventavan dormitòri. E aveva dato ordine di far venire provvisioni abbondanti, per ispesare gli ospiti che Dio gli manderebbe, e i quali infatti andavan crescendo di giorno in giorno. Lui intanto non istava mai fermo; dentro e fuori del castello, su e giù per la salita, in giro per la valle, a stabilire, a rinforzare, a visitar posti, a vedere, a farsi vedere, a mettere e a tenere in regola, con le parole, con gli occhi, con la presenza. In casa, per la strada, faceva accoglienza a quelli che arrivavano; e tutti, o lo avessero già visto, o lo vedessero per la prima volta, lo guardavano estatici, dimenticando un momento i guai e i timori che gli avevano spinti lassù; e si voltavano ancora a guardarlo, quando, staccatosi da loro, seguitava la sua strada.


CAPITOLO XXX
Quantunque il concorso maggiore non fosse dalla parte per cui i nostri tre fuggitivi s'avvicinavano alla valle, ma all'imboccatura opposta, con tutto ciò, cominciarono a trovar compagni di viaggio e di sventura, che da traverse e viottole erano sboccati o sboccavano nella strada. In circostanze simili, tutti quelli che s'incontrano, è come se si conoscessero. Ogni volta che il baroccio aveva raggiunto qualche pedone, si barattavan domande e risposte. Chi era scappato, come i nostri, senza aspettar l'arrivo de' soldati; chi aveva sentiti i tamburi o le trombe; chi gli aveva visti coloro, e li dipingeva come gli spaventati soglion dipingere.
– Siamo ancora fortunati, – dicevan le due donne: – ringraziamo il cielo. Vada la roba; ma almeno siamo in salvo.
Ma don Abbondio non trovava che ci fosse tanto da rallegrarsi; anzi quel concorso, e più ancora il maggiore che sentiva esserci dall'altra parte, cominciava a dargli ombra. – Oh che storia! – borbottava alle donne, in un momento che non c'era nessuno d'intorno: – oh che storia! Non capite, che radunarsi tanta gente in un luogo è lo stesso che volerci tirare i soldati per forza? Tutti nascondono, tutti portan via; nelle case non resta nulla; crederanno che lassù ci siano tesori. Ci vengono sicuro. Oh povero me! dove mi sono imbarcato!
– Oh! voglion far altro che venir lassù, – diceva Perpetua: – anche loro devono andar per la loro strada. E poi, io ho sempre sentito dire che, ne' pericoli, è meglio essere in molti.
– In molti? in molti? – replicava don Abbondio: – povera donna! Non sapete che ogni lanzichenecco ne mangia cento di costoro? E poi, se volessero far delle pazzie, sarebbe un bel gusto, eh? di trovarsi in una battaglia. Oh povero me! Era meno male andar su per i monti. Che abbian tutti a voler cacciarsi in un luogo!.... Seccatori! – borbottava poi, a voce più bassa: – tutti qui: e via, e via, e via; l'uno dietro l'altro, come pecore senza ragione.
– A questo modo, – disse Agnese, – anche loro potrebbero dir lo stesso di noi.
– Chetatevi un po', – disse don Abbondio: – chè già le chiacchiere non servono a nulla. Quel ch'è fatto è fatto: ci siamo, bisogna starci. Sarà quel che vorrà la Provvidenza: il cielo ce la mandi buona.
Ma fu ben peggio quando, all'entrata della valle, vide un buon posto d'armati, parte sull'uscio d'una casa, e parte nelle stanze terrene: pareva una caserma. Li guardò con la coda dell'occhio: non eran quelle facce che gli era toccato a vedere nell'altra dolorosa sua gita, o se ce n'era di quelle, erano ben cambiate; ma con tutto ciò, non si può dire che noia gli desse quella vista. "Oh povero me! – pensava: – ecco se le fanno le pazzie. Già non poteva essere altrimenti: me lo sarei dovuto aspettare da un uomo di quella qualità. Ma cosa vuol fare? vuol far la guerra? vuol fare il re, lui? Oh povero me! In circostanze che si vorrebbe potersi nasconder sotto terra, e costui cerca ogni maniera di farsi scorgere, di dar nell'occhio; par che li voglia invitare!"
– Vede ora, signor padrone, – gli disse Perpetua, – se c'è della brava gente qui, che ci saprà difendere. Vengano ora i soldati: qui non sono come que' nostri spauriti, che non son buoni che a menar le gambe.
– Zitta! – rispose, con voce bassa ma iraconda, don Abbondio: – zitta! che non sapete quel che vi dite. Pregate il cielo che abbian fretta i soldati, o che non vengano a sapere le cose che si fanno qui, e che si mette all'ordine questo luogo come una fortezza. Non sapete che i soldati è il loro mestiere di prender le fortezze? Non cercan altro; per loro, dare un assalto è come andare a nozze; perchè tutto quel che trovano è per loro, e passano la gente a fil di spada. Oh povero me! Basta, vedrò se ci sarà maniera di mettersi in salvo su per queste balze. In una battaglia non mi ci colgono oh! in una battaglia non mi ci colgono.
– Se ha poi paura anche d'esser difeso e aiutato.... – ricominciava Perpetua; ma don Abbondio l'interruppe aspramente, sempre però a voce bassa: – zitta! E badate bene di non riportare questi discorsi. Ricordatevi che qui bisogna far sempre viso ridente, e approvare tutto quello che si vede.
Alla Malanotte, trovarono un altro picchetto d'armati, ai quali don Abbondio fece una scappellata, dicendo intanto tra sè: "ohimè, ohimè: son proprio venuto in un accampamento!" Qui il baroccio si fermò; ne scesero; don Abbondio pagò in fretta, e licenziò il condottiere; e s'incamminò con le due compagne per la salita, senza far parola. La vista di que' luoghi gli andava risvegliando nella fantasia, e mescolando all'angosce presenti, la rimembranza di quelle che vi aveva sofferte l'altra volta. E Agnese, la quale non gli aveva mai visti que' luoghi, e se n'era fatta in mente una pittura fantastica che le si rappresentava ogni volta che pensava al viaggio spaventoso di Lucia, vedendoli ora quali eran davvero, provava come un nuovo e più vivo sentimento di quelle crudeli memorie. – Oh signor curato! – esclamò: – a pensare che la mia povera Lucia è passata per questa strada!
– Volete stare zitta? donna senza giudizio! – le gridò in un orecchio don Abbondio: – son discorsi codesti da farsi qui? Non sapete che siamo in casa sua? Fortuna che ora nessun vi sente; ma se parlate in questa maniera....
– Oh! – disse Agnese: – ora che è santo....!
– State zitta, – le replicò don Abbondio: – credete voi che ai santi si possa dire, senza riguardo, tutto ciò che passa per la mente? Pensate piuttosto a ringraziarlo del bene che v'ha fatto.
– Oh! per questo, ci avevo già pensato: che crede che non le sappia un pochino le creanze?
– La creanza è di non dir le cose che posson dispiacere, specialmente a chi non è avvezzo a sentirne. E intendetela bene tutt'e due, che qui non è luogo da far pettegolezzi, e da dir tutto quello che vi può venire in testa. È casa d'un gran signore, già lo sapete: vedete che compagnia c'è d'intorno: ci vien gente di tutte le sorte; sicchè, giudizio, se potete: pesar le parole, e soprattutto dirne poche, e solo quando c'è necessità: chè a stare zitti non si sbaglia mai.
– Fa peggio lei con tutte codeste sue.... – riprendeva Perpetua.
Ma: – zitta! – gridò sottovoce don Abbondio, e insieme si levò il cappello in fretta, e fece un profondo inchino: chè, guardando in su, aveva visto l'innominato scender verso di loro. Anche questo aveva visto e riconosciuto don Abbondio; e affrettava il passo per andargli incontro.
– Signor curato, – disse, quando gli fu vicino, – avrei voluto offrirle la mia casa in miglior occasione; ma, a ogni modo, son ben contento di poterle esser utile in qualche cosa.
– Confidato nella gran bontà di vossignoria illustrissima, – rispose don Abbondio, – mi son preso l'ardire di venire, in queste triste circostanze, a incomodarla: e, come vede vossignoria illustrissima, mi son preso anche la libertà di menar compagnia. Questa è la mia governante....
– Benvenuta, – disse l'innominato.
– E questa, – continuò don Abbondio, – è una donna a cui vossignoria ha già fatto del bene: la madre di quella.... di quella....
– Di Lucia, – disse Agnese.
– Di Lucia! – esclamò l'innominato, voltandosi, con la testa bassa, ad Agnese. – Del bene, io! Dio immortale! Voi, mi fate del bene, a venir qui.... da me.... in questa casa. Siate la benvenuta. Voi ci portate la benedizione.
– Oh giusto! – disse Agnese: – vengo a incomodarla. Anzi, – continuò, avvicinandosegli all'orecchio, – ho anche a ringraziarla....
L'innominato troncò quelle parole, domandando premurosamente le nuove di Lucia; e sapute che l'ebbe, si voltò per accompagnare al castello i nuovi ospiti, come fece, malgrado la loro resistenza cerimoniosa. Agnese diede al curato un'occhiata che voleva dire: veda un poco se c'è bisogno che lei entri di mezzo tra noi due a dar pareri.
– Sono arrivati alla sua parrocchia? – gli domandò l'innominato.
– No, signore, che non gli ho voluti aspettare que' diavoli, – rispose don Abbondio. – Sa il cielo se avrei potuto uscir vivo dalle loro mani, e venire a incomodare vossignoria illustrissima.
– Bene, si faccia coraggio, – riprese l'innominato: – chè ora è in sicuro. Quassù non verranno; e se si volessero provare, siam pronti a riceverli.
– Speriamo che non vengano, – disse don Abbondio. – E sento, – soggiunse, accennando col dito i monti che chiudevano la valle di rimpetto, – sento che, anche da quella parte, giri un'altra masnada di gente, ma.... ma....
– È vero, – rispose l'innominato: – ma non dubiti, che siam pronti anche per loro.
"Tra due fuochi, – diceva tra sè don Abbondio: – proprio tra due fuochi. Dove mi son lasciato tirare! e da due pettegole! E costui par proprio che ci sguazzi dentro! Oh che gente c'è a questo mondo!"
Entrati nel castello, il signore fece condurre Agnese e Perpetua in una stanza del quartiere assegnato alle donne, che occupava tre lati del secondo cortile, nella parte posteriore dell'edifizio situata sur un masso sporgente e isolato, a cavaliere a un precipizio. Gli uomini alloggiavano ne' lati dell'altro cortile a destra e a sinistra, e in quello che rispondeva sulla spianata. Il corpo di mezzo, che separava i due cortili, e dava passaggio dall'uno all'altro, per un vasto andito di rimpetto alla porta principale, era in parte occupato dalle provvisioni, e in parte doveva servir di deposito per la roba che i rifugiati volessero mettere in salvo lassù. Nel quartiere degli uomini, c'erano alcune camere destinate agli ecclesiastici che potessero capitare. L'innominato v'accompagnò in persona don Abbondio, che fu il primo a prenderne il possesso.
Ventitre o ventiquattro giorni stettero i nostri fuggitivi nel castello, in mezzo a un movimento continuo, in una gran compagnia, e che ne' primi tempi, andò sempre crescendo; ma senza che accadesse nulla di straordinario. Non passò forse giorno, che non si desse all'armi. Vengon lanzichenecchi di qua; si son veduti cappelletti di là. A ogni avviso, l'innominato mandava uomini a esplorare; e, se faceva bisogno, prendeva con sè della gente che teneva sempre pronta a ciò, e andava con essa fuor della valle, dalla parte dov'era indicato il pericolo. Ed era cosa singolare, vedere una schiera d'uomini armati da capo a piedi, e schierati come una truppa, condotti da un uomo senz'armi. Le più volte non erano che foraggieri e saccheggiatori sbandati, che se n'andavano prima d'esser sorpresi. Ma una volta, cacciando alcuni di costoro, per insegnar loro a non venir più da quelle parti, l'innominato ricevette avviso che un paesetto vicino era invaso e messo a sacco. Erano lanzichenecchi di vari corpi che, rimasti indietro per rubare, s'eran riuniti, e andavano a gettarsi all'improvviso sulle terre vicine a quelle dove alloggiava l'esercito; spogliavano gli abitanti, e gliene facevan di tutte le sorte. L'innominato fece un breve discorso a' suoi uomini, e li condusse al paesetto.
Arrivarono inaspettati. I ribaldi che avevan creduto di non andar che alla preda, vedendosi venire addosso gente schierata e pronta a combattere, lasciarono il saccheggio a mezzo, e se n'andarono in fretta, senz'aspettarsi l'uno con l'altro, dalla parte dond'eran venuti. L'innominato gl'inseguì per un pezzo di strada; poi, fatto far alto, stette qualche tempo aspettando, se vedesse qualche novità; e finalmente se ne ritornò. E ripassando nel paesetto salvato, non si potrebbe dire con quali applausi e benedizioni fosse accompagnato il drappello liberatore e il condottiero.
Nel castello, tra quella moltitudine, formata a caso, di persone, varie di condizione, di costumi, di sesso e d'età, non nacque mai alcun disordine d'importanza. L'innominato aveva messe guardie in diversi luoghi, le quali tutte invigilavano che non seguisse nessun inconveniente, con quella premura che ognuno metteva nelle cose di cui s'avesse a rendergli conto.
Aveva poi pregati gli ecclesiastici, e gli uomini più autorevoli che si trovavan tra i ricoverati, d'andare in giro e d'invigilare anche loro. E più spesso che poteva, girava anche lui, e si faceva veder per tutto; ma, anche in sua assenza, il ricordarsi di chi s'era in casa, serviva di freno a chi ne potesse aver bisogno. E, del resto, era tutta gente scappata, e quindi inclinata in generale alla quiete: i pensieri della casa e della roba, per alcuni anche di congiunti o d'amici rimasti nel pericolo, le nuove che venivan di fuori, abbattendo gli animi, mantenevano e accrescevano sempre più quella disposizione.
C'era però anche de' capi scarichi, degli uomini d'una tempra più salda e d'un coraggio più verde, che cercavano di passar que' giorni in allegria. Avevano abbandonate le loro case, per non esser forti abbastanza da difenderle; ma non trovavan gusto a piangere e a sospirare sur una cosa che non c'era rimedio, nè a figurarsi e a contemplar con la fantasia il guasto che vedrebbero pur troppo co' loro occhi. Famiglie amiche erano andate di conserva, o s'eran ritrovate lassù, s'eran fatte amicizie nuove; e la folla s'era divisa in crocchi, secondo gli umori e l'abitudini. Chi aveva danari e discrezione, andava a desinare giù nella valle, dove in quella circostanza, s'eran rizzate in fretta osterie: in alcune, i bocconi erano alternati co' sospiri, e non era lecito parlar d'altro che di sciagure: in altre, non si rammentavan le sciagure, se non per dire che non bisognava pensarci. A chi non poteva o non voleva farsi le spese, si distribuiva nel castello pane, minestra e vino: oltre alcune tavole ch'eran servite ogni giorno, per quelli che il padrone vi aveva espressamente invitati; e i nostri eran di questo numero.
Agnese e Perpetua, per non mangiare il pane a ufo, avevan voluto essere impiegate ne' servizi che richiedeva una così grande ospitalità; e in questo spendevano una buona parte della giornata; il resto nel chiacchierare con certe amiche che s'eran fatte, o col povero don Abbondio. Questo non aveva nulla da fare, ma non s'annoiava però; la paura gli teneva compagnia. La paura proprio d'un assalto, credo che la gli fosse passata, o se pur gliene rimaneva, era quella che gli dava meno fastidio; perchè, pensandoci appena appena, doveva capire quanto poco fosse fondata. Ma l'immagine del paese circonvicino inondato, da una parte e dall'altra, da soldatacci, le armi e gli armati che vedeva sempre in giro, un castello, quel castello, il pensiero di tante cose che potevan nascere ogni momento in tali circostanze, tutto gli teneva addosso uno spavento indistinto, generale, continuo; lasciando stare il rodìo che gli dava il pensare alla sua povera casa. In tutto il tempo che stette in quell'asilo, non se ne discostò mai quanto un tiro di schioppo, nè mai mise piede sulla discesa: l'unica sua passeggiata era d'uscire sulla spianata, e d'andare, quando da una parte e quando dall'altra del castello, a guardar giù per le balze e per i burroni, per istudiare se ci fosse qualche passo un po' praticabile, qualche po' di sentiero, per dove andar cercando un nascondiglio in caso d'un serra serra. A tutti i suoi compagni di rifugio faceva gran riverenze o gran saluti, ma bazzicava con pochissimi: la sua conversazione più frequente era con le due donne, come abbiam detto; con loro andava a fare i suoi sfoghi, a rischio che talvolta gli fosse dato sulla voce da Perpetua, e che lo svergognasse anche Agnese. A tavola poi, dove stava poco e parlava pochissimo, sentiva le nuove del terribile passaggio, le quali arrivavano ogni giorno, o di paese in paese e di bocca in bocca, o portate lassù da qualcheduno, che da principio aveva voluto restarsene a casa, e scappava in ultimo, senza aver potuto salvar nulla, e a un bisogno anche malconcio: e ogni giorno c'era qualche nuova storia di sciagura. Alcuni, novellisti di professione, raccoglievan diligentemente tutte le voci, abburattavan tutte le relazioni, e ne davan poi il fiore agli altri. Si disputava quali fossero i reggimenti più indiavolati, se fosse peggio la fanteria o la cavalleria; si ripetevano, il meglio che si poteva, certi nomi di condottieri; d'alcuni si raccontavan l'imprese passate, si specificavano le stazioni e le marce: quel giorno, il tale reggimento si spandeva ne' tali paesi, domani anderebbe addosso ai tali altri, dove intanto il tal altro faceva il diavolo e peggio. Sopra tutto si cercava d'aver informazione, e si teneva il conto de' reggimenti che passavan di mano in mano il ponte di Lecco, perchè quelli si potevano considerar come andati, e fuori veramente del paese. Passano i cavalli di Wallenstein, passano i fanti di Merode, passano i cavalli di Anhalt, passano i fanti di Brandeburgo, e poi i cavalli di Montecuccoli, e poi quelli di Ferrari; passa Altringer, passa Furstenberg, passa Colloredo; passano i Croati, passa Torquato Conti, passano altri e altri; quando piacque al cielo, passò anche Galasso, che fu l'ultimo. Lo squadron volante de' veneziani finì d'allontanarsi, e tutto il paese, a destra e a sinistra, si trovò libero anch'esso. Già quelli delle terre invase e sgombrate le prime, eran partiti dal castello; e ogni giorno ne partiva: come, dopo un temporale d'autunno, si vede dai palchi fronzuti d'un grand'albero uscire da ogni parte gli uccelli che ci s'erano riparati. Credo che i nostri tre fossero gli ultimi ad andarsene; e ciò per volere di don Abbondio, il quale temeva, se si tornasse subito a casa, di trovare ancora in giro lanzichenecchi rimasti indietro sbrancati, in coda all'esercito. Perpetua ebbe un bel dire che, quanto più s'indugiava, tanto più si dava agio ai birboni del paese d'entrare in casa a portar via il resto; quando si trattava d'assicurar la pelle, era sempre don Abbondio che la vinceva; meno che l'imminenza del pericolo non gli avesse fatto perdere affatto la testa.
Il giorno fissato per la partenza, l'innominato fece trovar pronta alla Malanotte una carrozza, nella quale aveva già fatto mettere un corredo di biancheria per Agnese. E tiratala in disparte, le fece anche accettare un gruppetto di scudi, per riparare al guasto che troverebbe in casa; quantunque, battendo la mano sul petto, essa andasse ripetendo che ne aveva lì ancora de' vecchi.
– Quando vedrete quella vostra buona, povera Lucia.... – le disse in ultimo: – già son certo che prega per me, poichè le ho fatto tanto male: ditele adunque ch'io la ringrazio, e confido in Dio, che la sua preghiera tornerà anche in tanta benedizione per lei.
Volle poi accompagnar tutti e tre gli ospiti, fino alla carrozza. I ringraziamenti umili e sviscerati di don Abbondio e i complimenti di Perpetua, se gl'immagini il lettore. Partirono; fecero, secondo il fissato, una fermatina, ma senza neppur mettersi a sedere, nella casa del sarto, dove sentirono raccontar cento cose del passaggio: la solita storia di ruberie, di percosse, di sperpero, di sporchizie: ma lì, per buona sorte, non s'eran visti lanzichenecchi.
– Ah signor curato! – disse il sarto, dandogli di braccio a rimontare in carrozza: – s'ha da far de' libri in istampa, sopra un fracasso di questa sorte.
Dopo un'altra po' di strada, cominciarono i nostri viaggiatori a veder co' loro occhi qualche cosa di quello che avevan tanto sentito descrivere: vigne spogliate, non come dalla vendemmia, ma come dalla grandine e dalla bufera che fossero venute in compagnia: tralci a terra, sfrondati e scompigliati; strappati i pali, calpestato il terreno, e sparso di schegge, di foglie, di sterpi; schiantati, scapezzati gli alberi; sforacchiate le siepi; i cancelli portati via. Ne' paesi poi, usci sfondati, impannate lacere, rottami d'ogni sorte, cenci a mucchi o seminati per le strade; un'aria pesante, zaffate di puzzo più forte che uscivan dalle case; la gente, chi a buttar fuori porcherie, chi a raccomodar le imposte alla meglio, chi in crocchio a lamentarsi insieme; e, al passar della carrozza, mani di qua e di là tese agli sportelli, per chieder l'elemosina.
Con queste immagini, ora davanti agli occhi, ora nella mente, e con l'aspettativa di trovare altrettanto a casa loro, ci arrivarono; e trovarono infatti quello che s'aspettavano.
Agnese fece posare i fagotti in un canto del cortiletto, ch'era rimasto il luogo più pulito della casa; si mise poi a spazzarla, a raccogliere e a rigovernare quella poca roba che le avevan lasciata; fece venire un legnaiolo e un fabbro, per riparare i guasti più grossi, e guardando poi, capo per capo, la biancheria regalata, e contando que' nuovi ruspi, diceva tra sè: "son caduta in piedi; sia ringraziato Iddio e la Madonna e quel buon signore: posso proprio dire d'esser caduta in piedi".
Don Abbondio e Perpetua entrano in casa, senza aiuto di chiavi; ogni passo che fanno nell'andito, senton crescere un tanfo, un veleno, una peste, che li respinge indietro; con la mano al naso, vanno all'uscio di cucina; entrano in punta di piedi, studiando dove metterli, per iscansar più che possono la porcheria che copre il pavimento; e dànno un'occhiata in giro. Non c'era nulla d'intero; ma avanzi e frammenti di quel che c'era stato, lì e altrove, se ne vedeva in ogni canto: piume e penne delle galline di Perpetua, pezzi di biancheria, fogli de' calendari di don Abbondio, cocci di pentole e di piatti; tutto insieme o sparpagliato. Solo nel focolare si potevan vedere i segni d'un vasto saccheggio accozzati insieme, come molte idee sottintese, in un periodo steso da un uomo di garbo. C'era, dico, un rimasuglio di tizzi e tizzoni spenti, i quali mostravano d'essere stati, un bracciolo di seggiola, un piede di tavola, uno sportello d'armadio, una panca di letto, una doga della botticina, dove ci stava il vino che rimetteva lo stomaco a don Abbondio. Il resto era cenere e carboni; e con que' carboni stessi, i guastatori, per ristoro, avevano scarabocchiati i muri di figuracce, ingegnandosi, con certe berrettine o con certe cheriche, e con certe larghe facciole, di farne de' preti, e mettendo studio a farli orribili e ridicoli: intento che, per verità, non poteva andar fallito a tali artisti.
– Ah porci! – esclamò Perpetua. – Ah baroni! – esclamò don Abbondio; e, come scappando, andaron fuori, per un altr'uscio che metteva nell'orto. Respirarono; andaron diviato al fico; ma già prima d'arrivarci, videro la terra smossa, e misero un grido tutt'e due insieme; arrivati, trovarono effettivamente, in vece del morto, la buca aperta. Qui nacquero de' guai: don Abbondio cominciò a prendersela con Perpetua, che non avesse nascosto bene: pensate se questa rimase zitta: dopo ch'ebbero ben gridato, tutt'e due col braccio teso, e con l'indice appuntato verso la buca, se ne tornarono insieme, brontolando. E fate conto che per tutto trovarono a un di presso la medesima cosa. Penarono non so quanto, a far ripulire e smorbare la casa, tanto più che, in que' giorni, era difficile trovar aiuto; e non so quanto dovettero stare come accampati, accomodandosi alla meglio, o alla peggio, e rifacendo a poco a poco usci, mobili, utensili, con danari prestati da Agnese.
Per giunta poi, quel disastro fu una semenza d'altre questioni molto noiose; perchè Perpetua, a forza di chiedere e domandare, di spiare e fiutare, venne a saper di certo che alcune masserizie del suo padrone, credute preda o strazio de' soldati, erano in vece sane e salve in casa di gente del paese; e tempestava il padrone che si facesse sentire, e richiedesse il suo. Tasto più odioso non si poteva toccare per don Abbondio; giacchè la sua roba era in mano di birboni, cioè di quella specie di persone con cui gli premeva più di stare in pace.
– Ma se non ne voglio saper nulla di queste cose, – diceva. – Quante volte ve lo devo ripetere, che quel che è andato è andato? Ho da esser messo anche in croce, perchè m'è stata spogliata la casa?
– Se lo dico, – rispondeva Perpetua, – che lei si lascerebbe cavar gli occhi di testa. Rubare agli altri è peccato, ma a lei, è peccato non rubare.
– Ma vedete se codesti sono spropositi da dirsi! – replicava don Abbondio: – ma volete stare zitta?
Perpetua si chetava, ma non subito subito; e prendeva pretesto da tutto per riprincipiare. Tanto che il pover'uomo s'era ridotto a non lamentarsi più, quando trovava mancante qualche cosa, nel momento che ne avrebbe avuto bisogno; perchè, più d'una volta, gli era toccato a sentirsi dire: – vada a chiederlo al tale che l'ha, e non l'avrebbe tenuto fino a quest'ora, se non avesse che fare con un buon uomo.
Un'altra e più viva inquietudine gli dava il sentire che giornalmente continuavano a passar soldati alla spicciolata, come aveva troppo bene congetturato; onde stava sempre in sospetto di vedersene capitar qualcheduno o anche una compagnia sull'uscio, che aveva fatto raccomodare in fretta per la prima cosa, e che teneva chiuso con gran cura; ma, per grazia del cielo, ciò non avvenne mai. Nè però questi terrori erano ancora cessati, che un nuovo ne sopraggiunse.
Ma qui lasceremo da parte il pover'uomo: si tratta ben d'altro che di sue apprensioni private, che de' guai d'alcuni paesi, che d'un disastro passeggiero.

CAPITOLO XXXI
La peste che il tribunale della sanità aveva temuto che potesse entrar con le bande alemanne nel milanese, c'era entrata davvero, come è noto; ed è noto parimente che non si fermò qui, ma invase e spopolò una buona parte d'Italia. Condotti dal filo della nostra storia, noi passiamo a raccontar gli avvenimenti principali di quella calamità; nel milanese, s'intende, anzi in Milano quasi esclusivamente: chè della città quasi esclusivamente trattano le memorie del tempo, come a un di presso accade sempre e per tutto, per buone e per cattive ragioni. E in questo racconto, il nostro fine non è, per dir la verità, soltanto di rappresentar lo stato delle cose nel quale verranno a trovarsi i nostri personaggi; ma di far conoscere insieme, per quanto si può in ristretto, e per quanto si può da noi, un tratto di storia patria più famoso che conosciuto.
Delle molte relazioni contemporanee, non ce n'è alcuna che basti da sè a darne un'idea un po' distinta e ordinata; come non ce n'è alcuna che non possa aiutare a formarla. In ognuna di queste relazioni, senza eccettuarne quella del Ripamonti7, la quale le supera tutte, per la quantità e per la scelta de' fatti, e ancor più per il modo d'osservarli, in ognuna sono omessi fatti essenziali, che son registrati in altre; in ognuna ci sono errori materiali, che si posson riconoscere e rettificare con l'aiuto di qualche altra, o di que' pochi atti della pubblica autorità, editi e inediti, che rimangono; spesso in una si vengono a trovar le cagioni di cui nell'altra s'eran visti, come in aria, gli effetti. In tutte poi regna una strana confusione di tempi e di cose; è un continuo andare e venire, come alla ventura, senza disegno generale, senza disegno ne' particolari: carattere, del resto, de' più comuni e de' più apparenti ne' libri di quel tempo, principalmente in quelli scritti in lingua volgare, almeno in Italia; se anche nel resto d'Europa, i dotti lo sapranno, noi lo sospettiamo. Nessuno scrittore d'epoca posteriore s'è proposto d'esaminare e di confrontare quelle memorie, per ritrarne una serie concatenata degli avvenimenti, una storia di quella peste; sicchè l'idea che se ne ha generalmente, dev'essere, di necessità, molto incerta, e un po' confusa: un'idea indeterminata di gran mali e di grand'errori (e per verità ci fu dell'uno e dell'altro, al di là di quel che si possa immaginare), un'idea composta più di giudizi che di fatti, alcuni fatti dispersi, non di rado scompagnati dalle circostanze più caratteristiche, senza distinzion di tempo, cioè senza intelligenza di causa e d'effetto, di corso, di progressione. Noi, esaminando e confrontando, con molta diligenza se non altro, tutte le relazioni stampate, più d'una inedita, molti (in ragione del poco che ne rimane) documenti, come dicono, ufiziali, abbiam cercato di farne non già quel che si vorrebbe, ma qualche cosa che non è stato ancor fatto. Non intendiamo di riferire tutti gli atti pubblici, e nemmeno tutti gli avvenimenti degni, in qualche modo, di memoria. Molto meno pretendiamo di rendere inutile a chi voglia farsi un'idea più compita della cosa, la lettura delle relazioni originali: sentiamo troppo che forza viva, propria e, per dir così, incomunicabile, ci sia sempre nell'opere di quel genere, comunque concepite e condotte. Solamente abbiam tentato di distinguere e di verificare i fatti più generali e più importanti, di disporli nell'ordine reale della loro successione, per quanto lo comporti la ragione e la natura d'essi, d'osservare la loro efficienza reciproca, e di dar così, per ora e finchè qualchedun altro non faccia meglio, una notizia succinta, ma sincera e continuata, di quel disastro.
Per tutta adunque la striscia di territorio percorsa dall'esercito, s'era trovato qualche cadavere nelle case, qualcheduno sulla strada. Poco dopo, in questo e in quel paese, cominciarono ad ammalarsi, a morire, persone, famiglie, di mali violenti, strani, con segni sconosciuti alla più parte de' viventi. C'era soltanto alcuni a cui non riuscissero nuovi: que' pochi che potessero ricordarsi della peste che, cinquantatre anni avanti, aveva desolata pure una buona parte d'Italia, e in ispecie il milanese, dove fu chiamata, ed è tuttora, la peste di san Carlo. Tanto è forte la carità! Tra le memorie così varie e così solenni d'un infortunio generale, può essa far primeggiare quella d'un uomo, perchè a quest'uomo ha ispirato sentimenti e azioni più memorabili ancora de' mali; stamparlo nelle menti, come un sunto di tutti que' guai, perchè in tutti l'ha spinto e intromesso, guida, soccorso, esempio, vittima volontaria; d'una calamità per tutti, far per quest'uomo come un'impresa; nominarla da lui, come una conquista, o una scoperta.
Il protofisico Lodovico Settala, chè, non solo aveva veduta quella peste, ma n'era stato uno de' più attivi e intrepidi, e, quantunque allor giovinissimo, de' più riputati curatori; e che ora, in gran sospetto di questa, stava all'erta e sull'informazioni, riferì, il 20 d'ottobre, nel tribunale della sanità, come, nella terra di Chiuso (l'ultima del territorio di Lecco, e confinante col bergamasco), era scoppiato indubitabilmente il contagio. Non fu per questo presa veruna risoluzione, come si ha dal Ragguaglio del Tadino8.
Ed ecco sopraggiungere avvisi somiglianti da Lecco e da Bellano. Il tribunale allora si risolvette e si contentò di spedire un commissario che, strada facendo, prendesse un medico a Como, e si portasse con lui a visitare i luoghi indicati. Tutt'e due, "o per ignoranza o per altro, si lasciorno persuadere da un vecchio et ignorante barbiero di Bellano, che quella sorte de mali non era Peste9"; ma, in alcuni luoghi, effetto consueto dell'emanazioni autunnali delle paludi, e negli altri, effetto de' disagi e degli strapazzi sofferti, nel passaggio degli alemanni. Una tale assicurazione fu riportata al tribunale, il quale pare che ne mettesse il cuore in pace.
Ma arrivando senza posa altre e altre notizie di morte da diverse parti, furono spediti due delegati a vedere e a provvedere: il Tadino suddetto, e un auditore del tribunale. Quando questi giunsero, il male s'era già tanto dilatato, che le prove si offrivano, senza che bisognasse andarne in cerca. Scorsero il territorio di Lecco, la Valsassina, le coste del lago di Como, i distretti denominati il Monte di Brianza, e la Gera d'Adda; e per tutto trovarono paesi chiusi da cancelli all'entrature, altri quasi deserti, e gli abitanti scappati e attendati alla campagna, o dispersi: "et ci parevano, – dice il Tadino, – tante creature seluatiche, portando in mano chi l'herba menta, chi la ruta, chi il rosmarino et chi una ampolla d'aceto". S'informarono del numero de' morti: era spaventevole; visitarono infermi e cadaveri, e per tutto trovarono le brutte e terribili marche della pestilenza. Diedero subito, per lettere, quelle sinistre nuove al tribunale della sanità, il quale, al riceverle, che fu il 30 d'ottobre, "si dispose", dice il medesimo Tadino, a prescriver le bullette, per chiuder fuori dalla Città le persone provenienti da' paesi dove il contagio s'era manifestato; "et mentre si compilaua la grida", ne diede anticipatamente qualche ordine sommario a' gabellieri.
Intanto i delegati presero in fretta e in furia quelle misure che parver loro migliori; e se ne tornarono, con la trista persuasione che non sarebbero bastate a rimediare e a fermare un male già tanto avanzato e diffuso.
Arrivati il 14 di novembre, dato ragguaglio, a voce e di nuovo in iscritto, al tribunale, ebbero da questo commissione di presentarsi al governatore, e d'esporgli lo stato delle cose. V'andarono, e riportarono: aver lui di tali nuove provato molto dispiacere, mostratone un gran sentimento; ma i pensieri della guerra esser più pressanti: sed belli graviores esse curas. Così il Ripamonti, il quale aveva spogliati i registri della Sanità, e conferito col Tadino, incaricato specialmente della missione: era la seconda, se il lettore se ne ricorda, per quella causa, e con quell'esito. Due o tre giorni dopo, il 18 di novembre, emanò il governatore una grida, in cui ordinava pubbliche feste, per la nascita del principe Carlo, primogenito del re Filippo IV, senza sospettare o senza curare il pericolo d'un gran concorso, in tali circostanze: tutto come in tempi ordinari, come se non gli fosse stato parlato di nulla.
Era quest'uomo, come già s'è detto, il celebre Ambrogio Spinola, mandato per raddirizzar quella guerra e riparare agli errori di don Gonzalo, e incidentemente, a governare; e noi pure possiamo qui incidentemente rammentar che morì dopo pochi mesi, in quella stessa guerra che gli stava tanto a cuore; e morì, non già di ferite sul campo, ma in letto, d'affanno e di struggimento, per rimproveri, torti, disgusti d'ogni specie ricevuti da quelli a cui serviva. La storia ha deplorata la sua sorte, e biasimata l'altrui sconoscenza; ha descritte con molta diligenza le sue imprese militari e politiche, lodata la sua previdenza, l'attività, la costanza: poteva anche cercare cos'abbia fatto di tutte queste qualità, quando la peste minacciava, invadeva una popolazione datagli in cura, o piuttosto in balìa.
Ma ciò che, lasciando intero il biasimo, scema la maraviglia di quella sua condotta, ciò che fa nascere un'altra e più forte maraviglia, è la condotta della popolazione medesima, di quella, voglio dire, che, non tocca ancora dal contagio, aveva tanta ragion di temerlo. All'arrivo di quelle nuove de' paesi che n'erano così malamente imbrattati, di paesi che formano intorno alla città quasi un semicircolo, in alcuni punti distante da essa non più di diciotto o venti miglia; chi non crederebbe che vi si suscitasse un movimento generale, un desiderio di precauzioni bene o male intese, almeno una sterile inquietudine? Eppure, se in qualche cosa le memorie di quel tempo vanno d'accordo, è nell'attestare che non ne fu nulla. La penuria dell'anno antecedente, le angherie della soldatesca, le afflizioni d'animo, parvero più che bastanti a render ragione della mortalità: sulle piazze, nelle botteghe, nelle case, chi buttasse là una parola del pericolo, chi motivasse peste, veniva accolto con beffe incredule, con disprezzo iracondo. La medesima miscredenza, la medesima, per dir meglio, cecità e fissazione prevaleva nel senato, nel Consiglio de' decurioni, in ogni magistrato.
Trovo che il cardinal Federigo, appena si riseppero i primi casi di mal contagioso, prescrisse, con lettera pastorale a' parrochi, tra le altre cose, che ammonissero più e più volte i popoli dell'importanza e dell'obbligo stretto di rivelare ogni simile accidente, e di consegnar le robe infette o sospette10: e anche questa può essere contata tra le sue lodevoli singolarità.
Il tribunale della sanità chiedeva, implorava cooperazione, ma otteneva poco o niente. E nel tribunale stesso, la premura era ben lontana da uguagliare l'urgenza: erano, come afferma più volte il Tadino, e come appare ancor meglio da tutto il contesto della sua relazione, i due fisici che, persuasi della gravità e dell'imminenza del pericolo, stimolavan quel corpo, il quale aveva poi a stimolare gli altri.
Abbiam già veduto come, al primo annunzio della peste, andasse freddo nell'operare, anzi nell'informarsi: ecco ora un altro fatto di lentezza non men portentosa, se però non era forzata, per ostacoli frapposti da magistrati superiori. Quella grida per le bullette, risoluta il 30 d'ottobre, non fu stesa che il dì 23 del mese seguente, non fu pubblicata che il 29. La peste era già entrata in Milano.
Il Tadino e il Ripamonti vollero notare il nome di chi ce la portò il primo, e altre circostanze della persona e del caso: e infatti, nell'osservare i princìpi d'una vasta mortalità, in cui le vittime, non che esser distinte per nome, appena si potranno indicare all'incirca, per il numero delle migliaia, nasce una non so quale curiosità di conoscere que' primi e pochi nomi che poterono essere notati e conservati: questa specie di distinzione, la precedenza nell'esterminio, par che faccian trovare in essi, e nelle particolarità, per altro più indifferenti, qualche cosa di fatale e di memorabile.
L'uno e l'altro storico dicono che fu un soldato italiano al servizio di Spagna; nel resto non sono ben d'accordo, neppur sul nome. Fu, secondo il Tadino, un Pietro Antonio Lovato, di quartiere nel territorio di Lecco; secondo il Ripamonti, un Pier Paolo Locati, di quartiere a Chiavenna. Differiscono anche nel giorno della sua entrata in Milano: il primo la mette al 22 d'ottobre, il secondo ad altrettanti del mese seguente: e non si può stare nè all'uno nè all'altro. Tutt'e due l'epoche sono in contraddizione con altre ben più verificate. Eppure il Ripamonti, scrivendo per ordine del Consiglio generale de' decurioni, doveva avere al suo comando molti mezzi di prender l'informazioni necessarie; e il Tadino, per ragione del suo impiego, poteva, meglio d'ogn'altro, essere informato d'un fatto di questo genere. Del resto, dal riscontro d'altre date che ci paiono, come abbiam detto, più esatte, risulta che fu, prima della pubblicazione della grida sulle bullette; e, se ne mettesse conto, si potrebbe anche provare o quasi provare, che dovette essere ai primi di quel mese; ma certo, il lettore ce ne dispensa.
Sia come si sia, entrò questo fante sventurato e portator di sventura, con un gran fagotto di vesti comprate o rubate a soldati alemanni; andò a fermarsi in una casa di suoi parenti, nel borgo di porta orientale, vicino ai cappuccini; appena arrivato, s'ammalò; fu portato allo spedale; dove un bubbone che gli si scoprì sotto un'ascella, mise chi lo curava in sospetto di ciò ch'era infatti; il quarto giorno morì.
Il tribunale della sanità fece segregare e sequestrare in casa la di lui famiglia; i suoi vestiti e il letto in cui era stato allo spedale, furon bruciati. Due serventi che l'avevano avuto in cura, e un buon frate che l'aveva assistito, caddero anch'essi ammalati in pochi giorni, tutt'e tre di peste. Il dubbio che in quel luogo s'era avuto, fin da principio, della natura del male, e le cautele usate in conseguenza, fecero sì che il contagio non vi si propagasse di più.
Ma il soldato ne aveva lasciato di fuori un seminìo che non tardò a germogliare. Il primo a cui s'attaccò, fu il padrone della casa dove quello aveva alloggiato, un Carlo Colonna sonator di liuto. Allora tutti i pigionali di quella casa furono, d'ordine della Sanità, condotti al lazzeretto, dove la più parte s'ammalarono; alcuni morirono, dopo poco tempo, di manifesto contagio.
Nella città, quello che già c'era stato disseminato da costoro, da' loro panni, da' loro mobili trafugati da parenti, da pigionali, da persone di servizio, alle ricerche e al fuoco prescritto dal tribunale, e di più quello che c'entrava di nuovo, per l'imperfezion degli editti, per la trascuranza nell'eseguirli, e per la destrezza nell'eluderli, andò covando e serpendo lentamente, tutto il restante dell'anno, e ne' primi mesi del susseguente 1630. Di quando in quando, ora in questo, ora in quel quartiere, a qualcheduno s'attaccava, qualcheduno ne moriva: e la radezza stessa de' casi allontanava il sospetto della verità, confermava sempre più il pubblico in quella stupida e micidiale fiducia che non ci fosse peste, nè ci fosse stata neppure un momento. Molti medici ancora, facendo eco alla voce del popolo (era, anche in questo caso, voce di Dio?), deridevan gli augùri sinistri, gli avvertimenti minacciosi de' pochi; e avevan pronti nomi di malattie comuni, per qualificare ogni caso di peste che fossero chiamati a curare; con qualunque sintomo, con qualunque segno fosse comparso.
Gli avvisi di questi accidenti, quando pur pervenivano alla Sanità, ci pervenivano tardi per lo più e incerti. Il terrore della contumacia e del lazzeretto aguzzava tutti gl'ingegni: non si denunziavan gli ammalati, si corrompevano i becchini e i loro soprintendenti; da subalterni del tribunale stesso, deputati da esso a visitare i cadaveri, s'ebbero, con danari, falsi attestati.
Siccome però, a ogni scoperta che gli riuscisse fare, il tribunale ordinava di bruciar robe, metteva in sequestro case, mandava famiglie al lazzeretto, così è facile argomentare quanta dovesse essere contro di esso l'ira e la mormorazione del pubblico, "della Nobiltà, delli Mercanti et della plebe", dice il Tadino; persuasi, com'eran tutti, che fossero vessazioni senza motivo, e senza costrutto. L'odio principale cadeva sui due medici; il suddetto Tadino, e Senatore Settala, figlio del protofisico: a tal segno, che ormai non potevano attraversar le piazze senza essere assaliti da parolacce, quando non eran sassi. E certo fu singolare, e merita che ne sia fatta memoria, la condizione in cui, per qualche mese, si trovaron quegli uomini, di veder venire avanti un orribile flagello, d'affaticarsi in ogni maniera a stornarlo, d'incontrare ostacoli dove cercavano aiuti, volontà, e d'essere insieme bersaglio delle grida, avere il nome di nemici della patria: pro patriæ hostibus, dice il Ripamonti.
Di quell'odio ne toccava una parte anche agli altri medici che, convinti come loro, della realtà del contagio, suggerivano precauzioni, cercavano di comunicare a tutti la loro dolorosa certezza. I più discreti li tacciavano di credulità e d'ostinazione: per tutti gli altri, era manifesta impostura, cabala ordita per far bottega sul pubblico spavento.
Il protofisico Lodovico Settala, allora poco men che ottuagenario, stato professore di medicina all'università di Pavia, poi di filosofia morale a Milano, autore di molte opere riputatissime allora, chiaro per inviti a cattedre d'altre università, Ingolstadt, Pisa, Bologna, Padova, e per il rifiuto di tutti questi inviti, era certamente uno degli uomini più autorevoli del suo tempo. Alla riputazione della scienza s'aggiungeva quella della vita, e all'ammirazione la benevolenza, per la sua gran carità nel curare e nel beneficare i poveri. E, una cosa che in noi turba e contrista il sentimento di stima ispirato da questi meriti, ma che allora doveva renderlo più generale e più forte, il pover'uomo partecipava de' pregiudizi più comuni e più funesti de' suoi contemporanei: era più avanti di loro, ma senza allontanarsi dalla schiera, che è quello che attira i guai, e fa molte volte perdere l'autorità acquistata in altre maniere. Eppure quella grandissima che godeva, non solo non bastò a vincere, in questo caso, l'opinion di quello che i poeti chiamavan volgo profano, e i capocomici, rispettabile pubblico; ma non potè salvarlo dall'animosità e dagl'insulti di quella parte di esso che corre più facilmente da' giudizi alle dimostrazioni e ai fatti.
Un giorno che andava in bussola a visitare i suoi ammalati, principiò a radunarglisi intorno gente, gridando esser lui il capo di coloro che volevano per forza che ci fosse la peste; lui che metteva in ispavento la città, con quel suo cipiglio, con quella sua barbaccia: tutto per dar da fare ai medici. La folla e il furore andavan crescendo: i portantini, vedendo la mala parata, ricoverarono il padrone in una casa d'amici, che per sorte era vicina. Questo gli toccò per aver veduto chiaro, detto ciò che era, e voluto salvar dalla peste molte migliaia di persone: quando, con un suo deplorabile consulto, cooperò a far torturare, tanagliare e bruciare, come strega, una povera infelice sventurata, perchè il suo padrone pativa dolori strani di stomaco, e un altro padrone di prima era stato fortemente innamorato di lei11, allora ne avrà avuta presso il pubblico nuova lode di sapiente e, ciò che è intollerabile a pensare, nuovo titolo di benemerito.
Ma sul finire del mese di marzo, cominciarono, prima nel borgo di porta orientale, poi in ogni quartiere della città, a farsi frequenti le malattie, le morti, con accidenti strani di spasimi, di palpitazioni, di letargo, di delirio, con quelle insegne funeste di lividi e di bubboni; morti per lo più celeri, violente, non di rado repentine, senza alcun indizio antecedente di malattia. I medici opposti alla opinion del contagio, non volendo ora confessare ciò che avevan deriso, e dovendo pur dare un nome generico alla nuova malattia, divenuta troppo comune e troppo palese per andarne senza, trovarono quello di febbri maligne, di febbri pestilenti: miserabile transazione, anzi trufferia di parole, e che pur faceva gran danno; perchè, figurando di riconoscere la verità, riusciva ancora a non lasciar credere ciò che più importava di credere, di vedere, che il male s'attaccava per mezzo del contatto. I magistrati, come chi si risente da un profondo sonno, principiarono a dare un po' più orecchio agli avvisi, alle proposte della Sanità, a far eseguire i suoi editti, i sequestri ordinati, le quarantene prescritte da quel tribunale. Chiedeva esso di continuo anche danari per supplire alle spese giornaliere, crescenti, del lazzeretto, di tanti altri servizi; e li chiedeva ai decurioni, intanto che fosse deciso (che non fu, credo, mai, se non col fatto) se tali spese toccassero alla città, o all'erario regio. Ai decurioni faceva pure istanza il gran cancelliere, per ordine anche del governatore, ch'era andato di nuovo a metter l'assedio a quel povero Casale; faceva istanza il senato, perchè pensassero alla maniera di vettovagliar la città, prima che dilatandovisi per isventura il contagio, le venisse negato pratica dagli altri paesi; perchè trovassero il mezzo di mantenere una gran parte della popolazione, a cui eran mancati i lavori. I decurioni cercavano di far danari per via d'imprestiti, d'imposte; e di quel che ne raccoglievano, ne davano un po' alla Sanità, un po' a' poveri; un po' di grano compravano: supplivano a una parte del bisogno. E le grandi angosce non erano ancor venute.
Nel lazzeretto, dove la popolazione, quantunque decimata ogni giorno, andava ogni giorno crescendo, era un'altra ardua impresa quella d'assicurare il servizio e la subordinazione, di conservar le separazioni prescritte, di mantenervi in somma o, per dir meglio, di stabilirvi il governo ordinato dal tribunale della sanità: chè, fin da' primi momenti, c'era stata ogni cosa in confusione, per la sfrenatezza di molti rinchiusi, per la trascuratezza e per la connivenza de' serventi. Il tribunale e i decurioni, non sapendo dove battere il capo, pensaron di rivolgersi ai cappuccini, e supplicarono il padre commissario della provincia, il quale faceva le veci del provinciale, morto poco prima, acciò volesse dar loro de' soggetti abili a governare quel regno desolato. Il commissario propose loro, per principale, un padre Felice Casati, uomo d'età matura, il quale godeva una gran fama di carità, d'attività, di mansuetudine insieme e di fortezza d'animo, a quel che il seguito fece vedere, ben meritata; e per compagno e come ministro di lui, un padre Michele Pozzobonelli, ancor giovine, ma grave e severo, di pensieri come d'aspetto. Furono accettati con gran piacere; e il 30 di marzo, entrarono nel lazzeretto. Il presidente della Sanità li condusse in giro, come per prenderne il possesso; e, convocati i serventi e gl'impiegati d'ogni grado, dichiarò, davanti a loro, presidente di quel luogo il padre Felice, con primaria e piena autorità. Di mano in mano poi che la miserabile radunanza andò crescendo, v'accorsero altri cappuccini; e furono in quel luogo soprintendenti, confessori, amministratori, infermieri, cucinieri, guardarobi, lavandai, tutto ciò che occorresse. Il padre Felice, sempre affaticato e sempre sollecito, girava di giorno, girava di notte, per i portici, per le stanze, per quel vasto spazio interno, talvolta portando un'asta, talvolta non armato che di cilizio; animava e regolava ogni cosa; sedava i tumulti, faceva ragione alle querele, minacciava, puniva, riprendeva, confortava, asciugava e spargeva lacrime. Prese, sul principio, la peste; ne guarì, e si rimise, con nuova lena, alle cure di prima. I suoi confratelli ci lasciarono la più parte la vita, e tutti con allegrezza.
Certo, una tale dittatura era uno strano ripiego; strano come la calamità, come i tempi; e quando non ne sapessimo altro, basterebbe per argomento, anzi per saggio d'una società molto rozza e mal regolata, il veder che quelli a cui toccava un così importante governo, non sapesser più farne altro che cederlo, nè trovassero a chi cederlo, che uomini, per istituto, il più alieni da ciò. Ma è insieme un saggio non ignobile della forza e dell'abilità che la carità può dare in ogni tempo, e in qualunque ordin di cose, il veder quest'uomini sostenere un tal carico così bravamente. E fu bello lo stesso averlo accettato, senz'altra ragione che il non esserci chi lo volesse, senz'altro fine che di servire, senz'altra speranza in questo mondo, che d'una morte molto più invidiabile che invidiata; fu bello lo stesso esser loro offerto, solo perchè era difficile e pericoloso, e si supponeva che il vigore e il sangue freddo, così necessario e raro in que' momenti, essi lo dovevano avere. E perciò l'opera e il cuore di que' frati meritano che se ne faccia memoria, con ammirazione, con tenerezza, con quella specie di gratitudine che è dovuta, come in solido, per i gran servizi resi da uomini a uomini, e più dovuta a quelli che non se la propongono per ricompensa. "Che se questi Padri iui non si ritrouauano, – dice il Tadino, – al sicuro tutta la Città annichilata si trouaua; puoichè fu cosa miracolosa l'hauer questi Padri fatto in così puoco spatio di tempo tante cose per benefitio publico, che non hauendo hauuto agiutto, o almeno puoco dalla Città, con la sua industria et prudenza haueuano mantenuto nel Lazeretto tante migliaia de poueri". Le persone ricoverate in quel luogo, durante i sette mesi che il padre Felice n'ebbe il governo, furono circa cinquantamila, secondo il Ripamonti; il quale dice con ragione, che d'un uomo tale avrebbe dovuto ugualmente parlare, se in vece di descriver le miserie d'una città, avesse dovuto raccontar le cose che posson farle onore.
Anche nel pubblico, quella caparbietà di negar la peste andava naturalmente cedendo e perdendosi, di mano in mano che il morbo si diffondeva, e si diffondeva per via del contatto e della pratica; e tanto più quando, dopo esser qualche tempo rimasto solamente tra' poveri, cominciò a toccar persone più conosciute. E tra queste, come allora fu il più notato, così merita anche adesso un'espressa menzione il protofisico Settala. Avranno almen confessato che il povero vecchio aveva ragione? Chi lo sa? Caddero infermi di peste, lui, la moglie, due figliuoli, sette persone di servizio. Lui e uno de' figliuoli n'usciron salvi; il resto morì. "Questi casi, – dice il Tadino, – occorsi nella Città in case Nobili, disposero la Nobiltà, et la plebe a pensare, et gli increduli Medici, et la plebe ignorante et temeraria cominciò stringere le labra, chiudere li denti, et inarcare le ciglia".
Ma l'uscite, i ripieghi, le vendette, per dir così, della caparbietà convinta, sono alle volte tali da far desiderare che fosse rimasta ferma e invitta, fino all'ultimo, contro la ragione e l'evidenza: e questa fu bene una di quelle volte. Coloro i quali avevano impugnato così risolutamente, e così a lungo, che ci fosse vicino a loro, tra loro, un germe di male, che poteva, per mezzi naturali, propagarsi e fare una strage; non potendo ormai negare il propagamento di esso, e non volendo attribuirlo a que' mezzi (che sarebbe stato confessare a un tempo un grand'inganno e una gran colpa), erano tanto più disposti a trovarci qualche altra causa, a menar buona qualunque ne venisse messa in campo. Per disgrazia, ce n'era una in pronto nelle idee e nelle tradizioni comuni allora, non qui soltanto, ma in ogni parte d'Europa: arti venefiche, operazioni diaboliche, gente congiurata a sparger la peste, per mezzo di veleni contagiosi, di malìe. Già cose tali, o somiglianti, erano state supposte e credute in molte altre pestilenze, e qui segnatamente, in quella di mezzo secolo innanzi. S'aggiunga che, fin dall'anno antecedente, era venuto un dispaccio, sottoscritto dal re Filippo IV, al governatore, per avvertirlo ch'erano scappati da Madrid quattro francesi, ricercati come sospetti di spargere unguenti velenosi, pestiferi: stesse all'erta, se mai coloro fossero capitati a Milano. Il governatore aveva comunicato il dispaccio al senato e al tribunale della sanità; nè, per allora, pare che ci si badasse più che tanto. Però, scoppiata e riconosciuta la peste, il tornar nelle menti quell'avviso potè servir di conferma al sospetto indeterminato d'una frode scellerata; potè anche essere la prima occasione di farlo nascere.
Ma due fatti, l'uno di cieca e indisciplinata paura, l'altro di non so quale cattività, furon quelli che convertirono quel sospetto indeterminato d'un attentato possibile, in sospetto, e per molti in certezza, d'un attentato positivo, e d'una trama reale. Alcuni, ai quali era parso di vedere, la sera del 17 di maggio, persone in duomo andare ungendo un assito che serviva a dividere gli spazi assegnati a' due sessi, fecero, nella notte, portar fuori della chiesa l'assito e una quantità di panche rinchiuse in quello; quantunque il presidente della Sanità, accorso a far la visita, con quattro persone dell'ufizio, avendo visitato l'assito, le panche, le pile dell'acqua benedetta, senza trovar nulla che potesse confermare l'ignorante sospetto d'un attentato venefico, avesse, per compiacere
all'immaginazioni altrui, e più tosto per abbondare in cautela, che per bisogno, avesse, dico, deciso che bastava dar una lavata all'assito. Quel volume di roba accatastata produsse una grand'impressione di spavento nella moltitudine, per cui un oggetto diventa così facilmente un argomento. Si disse e si credette generalmente che fossero state unte in duomo tutte le panche, le pareti, e fin le corde delle campane. Nè si disse soltanto allora: tutte le memorie de' contemporanei che parlano di quel fatto (alcune scritte molt'anni dopo), ne parlano con ugual sicurezza: e la storia sincera di esso, bisognerebbe indovinarla, se non si trovasse in una lettera del tribunale della sanità al governatore, che si conserva nell'archivio detto di san Fedele; dalla quale l'abbiamo cavata, e della quale sono le parole che abbiam messe in corsivo.
La mattina seguente, un nuovo e più strano, più significante spettacolo colpì gli occhi e le menti de' cittadini. In ogni parte della città, si videro le porte delle case e le muraglie, per lunghissimi tratti, intrise di non so che sudiceria, giallognola, biancastra, sparsavi come con delle spugne. O sia stato un gusto sciocco di far nascere uno spavento più rumoroso e più generale, o sia stato un più reo disegno d'accrescer la pubblica confusione, o non saprei che altro; la cosa è attestata di maniera, che ci parrebbe men ragionevole l'attribuirla a un sogno di molti, che al fatto d'alcuni: fatto, del resto, che non sarebbe stato, nè il primo nè l'ultimo di tal genere. Il Ripamonti, che spesso, su questo particolare dell'unzioni, deride, e più spesso deplora la credulità popolare, qui afferma d'aver veduto quell'impiastramento, e lo descrive12. Nella lettera sopraccitata, i signori della Sanità raccontan la cosa ne' medesimi termini; parlan di visite, d'esperimenti fatti con quella materia sopra de' cani, e senza cattivo effetto; aggiungono, esser loro opinione, che cotale temerità sia più tosto proceduta da insolenza, che da fine scelerato: pensiero che indica in loro, fino a quel tempo, pacatezza d'animo bastante per non vedere ciò che non ci fosse stato. L'altre memorie contemporanee, raccontando la cosa, accennano anche, essere stata, sulle prime, opinion di molti, che fosse fatta per burla, per bizzarria; nessuna parla di nessuno che la negasse; e n'avrebbero parlato certamente, se ce ne fosse stati; se non altro, per chiamarli stravaganti. Ho creduto che non fosse fuor di proposito il riferire e il mettere insieme questi particolari, in parte poco noti, in parte affatto ignorati, d'un celebre delirio; perchè, negli errori e massime negli errori di molti, ciò che è più interessante e più utile a osservarsi, mi pare che sia appunto la strada che hanno fatta, l'apparenze, i modi con cui hanno potuto entrar nelle menti, e dominarle.
La città già agitata ne fu sottosopra: i padroni delle case, con paglia accesa, abbruciacchiavano gli spazi unti; i passeggieri si fermavano, guardavano, inorridivano, fremevano. I forestieri, sospetti per questo solo, e che allora si conoscevan facilmente al vestiario, venivano arrestati nelle strade dal popolo, e condotti alla giustizia. Si fecero interrogatòri, esami d'arrestati, d'arrestatori, di testimoni; non si trovò reo nessuno: le menti erano ancor capaci di dubitare, d'esaminare, d'intendere. Il tribunale della sanità pubblicò una grida, con la quale prometteva premio e impunità a chi mettesse in chiaro l'autore o gli autori del fatto. Ad ogni modo non parendoci conueniente, dicono que' signori nella citata lettera, che porta la data del 21 di maggio, ma che fu evidentemente scritta il 19, giorno segnato nella grida stampata, che questo delitto in qualsiuoglia modo resti impunito, massime in tempo tanto pericoloso e sospettoso, per consolatione e quiete di questo Popolo, e per cauare indicio del fatto, habbiamo oggi publicata grida, etc. Nella grida stessa però, nessun cenno, almen chiaro, di quella ragionevole e acquietante congettura, che partecipavano al governatore: silenzio che accusa a un tempo una preoccupazione furiosa nel popolo, e in loro una condiscendenza, tanto più biasimevole, quanto più poteva esser perniciosa.
Mentre il tribunale cercava, molti nel pubblico, come accade, avevan già trovato. Coloro che credevano esser quella un'unzione velenosa, chi voleva che la fosse una vendetta di don Gonzalo Fernandez de Cordova, per gl'insulti ricevuti nella sua partenza, chi un ritrovato del cardinal di Richelieu, per spopolar Milano, e impadronirsene senza fatica; altri, e non si sa per quali ragioni, ne volevano autore il conte di Collalto, Wallenstein, questo, quell'altro gentiluomo milanese. Non mancavan, come abbiam detto, di quelli che non vedevano in quel fatto altro che uno sciocco scherzo, e l'attribuivano a scolari, a signori, a ufiziali che s'annoiassero all'assedio di Casale. Il non veder poi, come si sarà temuto, che ne seguisse addirittura un infettamento, un eccidio universale, fu probabilmente cagione che quel primo spavento s'andasse per allora acquietando, e la cosa fosse o paresse messa in oblìo.
C'era, del resto, un certo numero di persone non ancora persuase che questa peste ci fosse. E perchè, tanto nel lazzeretto, come per la città, alcuni pur ne guarivano, "si diceua" (gli ultimi argomenti d'una opinione battuta dall'evidenza son sempre curiosi a sapersi), "si diceua dalla plebe, et ancora da molti medici partiali, non essere vera peste, perchè tutti sarebbero morti13". Per levare ogni dubbio, trovò il tribunale della sanità un espediente proporzionato al bisogno, un modo di parlare agli occhi, quale i tempi potevano richiederlo o suggerirlo. In una delle feste della Pentecoste, usavano i cittadini di concorrere al cimitero di San Gregorio, fuori di Porta Orientale, a pregar per i morti dell'altro contagio, ch'eran sepolti là; e, prendendo dalla divozione opportunità di divertimento e di spettacolo, ci andavano, ognuno più in gala che potesse. Era in quel giorno morta di peste, tra gli altri, un'intera famiglia. Nell'ora del maggior concorso, in mezzo alle carrozze, alla gente a cavallo, e a piedi, i cadaveri di quella famiglia furono, d'ordine della Sanità, condotti al cimitero suddetto, sur un carro, ignudi, affinchè la folla potesse vedere in essi il marchio manifesto della pestilenza. Un grido di ribrezzo, di terrore, s'alzava per tutto dove passava il carro; un lungo mormorìo regnava dove era passato; un altro mormorìo lo precorreva. La peste fu più creduta: ma del resto andava acquistandosi fede da sè, ogni giorno più; e quella riunione medesima non dovè servir poco a propagarla.
In principio dunque, non peste, assolutamente no, per nessun conto: proibito anche di proferire il vocabolo. Poi, febbri pestilenziali: l'idea s'ammette per isbieco in un aggettivo. Poi, non vera peste, vale a dire peste sì, ma in un certo senso; non peste proprio, ma una cosa alla quale non si sa trovare un altro nome. Finalmente, peste senza dubbio, e senza contrasto: ma già ci s'è attaccata un'altra idea, l'idea del venefizio e del malefizio, la quale altera e confonde l'idea espressa dalla parola che non si può più mandare indietro.
Non è, credo, necessario d'esser molto versato nella storia dell'idee e delle parole, per vedere che molte hanno fatto un simil corso. Per grazia del cielo, che non sono molte quelle d'una tal sorte, e d'una tale importanza, e che conquistino la loro evidenza a un tal prezzo, e alle quali si possano attaccare accessòri d'un tal genere. Si potrebbe però, tanto nelle cose piccole, come nelle grandi, evitare, in gran parte, quel corso così lungo e così storto, prendendo il metodo proposto da tanto tempo, d'osservare, ascoltare, paragonare, pensare, prima di parlare.
Ma parlare, questa cosa così sola, è talmente più facile di tutte quell'altre insieme, che anche noi, dico noi uomini in generale, siamo un po' da compatire.

CAPITOLO XXXII
Divenendo sempre più difficile il supplire all'esigenze dolorose della circostanza, era stato, il 4 di maggio, deciso nel consiglio de' decurioni, di ricorrer per aiuto al governatore. E, il 22, furono spediti al campo due di quel corpo, che gli rappresentassero i guai e le strettezze della città: le spese enormi, le casse vote, le rendite degli anni avvenire impegnate, le imposte correnti non pagate, per la miseria generale, prodotta da tante cause, e dal guasto militare in ispecie; gli mettessero in considerazione che, per leggi e consuetudini non interrotte, e per decreto speciale di Carlo V, le spese della peste dovevan essere a carico del fisco: in quella del 1576 avere il governatore, marchese d'Ayamonte, non solo sospese tutte le imposizioni camerali, ma data alla città una sovvenzione di quaranta mila scudi della stessa Camera; chiedessero finalmente quattro cose: che l'imposizioni fossero sospese, come allora s'era fatto; la Camera desse danari; il governatore informasse il re, delle miserie della città e della provincia; dispensasse da nuovi alloggiamenti militari il paese già rovinato dai passati. Il governatore scrisse in risposta condoglianze, e nuove esortazioni: dispiacergli di non poter trovarsi nella città, per impiegare ogni sua cura in sollievo di quella; ma sperare che a tutto avrebbe supplito lo zelo di que' signori: questo essere il tempo di spendere senza risparmio, d'ingegnarsi in ogni maniera. In quanto alle richieste espresse, proueeré en el mejor modo que el tiempo y necesidades presentes permitieren. E sotto, un girigogolo, che voleva dire Ambrogio Spinola, chiaro
come le sue promesse. Il gran cancelliere Ferrer gli scrisse che quella risposta era stata letta dai decurioni, con gran desconsuelo; ci furono altre andate e venute, domande e risposte; ma non trovo che se ne venisse a più strette conclusioni. Qualche tempo dopo, nel colmo della peste, il governatore trasferì, con lettere patenti, la sua autorità a Ferrer medesimo, avendo lui, come scrisse, da pensare alla guerra. La quale, sia detto qui incidentemente, dopo aver portato via, senza parlar de' soldati, un milion di persone, a dir poco, per mezzo del contagio, tra la Lombardia, il Veneziano, il Piemonte, la Toscana, e una parte della Romagna; dopo aver desolati, come s'è visto di sopra, i luoghi per cui passò, e figuratevi quelli dove fu fatta; dopo la presa e il sacco atroce di Mantova; finì con riconoscerne tutti il nuovo duca, per escludere il quale la guerra era stata intrapresa. Bisogna però dire che fu obbligato a cedere al duca di Savoia un pezzo del Monferrato, della rendita di quindici mila scudi, e a Ferrante duca di Guastalla altre terre, della rendita di sei mila; e che ci fu un altro trattato a parte e segretissimo, col quale il duca di Savoia suddetto cedè Pinerolo alla Francia: trattato eseguito qualche tempo dopo, sott'altri pretesti, e a furia di furberie.
Insieme con quella risoluzione, i decurioni ne avevan presa un'altra: di chiedere al cardinale arcivescovo, che si facesse una processione solenne, portando per la città il corpo di san Carlo.
Il buon prelato rifiutò, per molte ragioni. Gli dispiaceva quella fiducia in un mezzo arbitrario, e temeva che, se l'effetto non avesse corrisposto, come pure temeva, la fiducia si cambiasse in iscandolo14. Temeva di più, che, se pur c'era di questi untori, la processione fosse un'occasion troppo comoda al delitto: se non ce n'era, il radunarsi tanta gente non poteva che spander sempre più il contagio: pericolo ben più reale15. Chè il sospetto sopito dell'unzioni s'era intanto ridestato, più generale e più furioso di prima.
S'era visto di nuovo, o questa volta era parso di vedere, unte muraglie, porte d'edifizi pubblici, usci di case, martelli. Le nuove di tali scoperte volavan di bocca in bocca; e, come accade più che mai, quando gli animi son preoccupati, il sentire faceva l'effetto del vedere. Gli animi, sempre più amareggiati dalla presenza de' mali, irritati dall'insistenza del pericolo, abbracciavano più volentieri quella credenza: chè la collera aspira a punire: e, come osservò acutamente, a questo stesso proposito, un uomo d'ingegno16, le piace più d'attribuire i mali a una perversità umana, contro cui possa far le sue vendette, che di riconoscerli da una causa, con la quale non ci sia altro da fare che rassegnarsi. Un veleno squisito, istantaneo, penetrantissimo, eran parole più che bastanti a spiegar la violenza, e tutti gli accidenti più oscuri e disordinati del morbo. Si diceva composto, quel veleno, di rospi, di serpenti, di bava e di materia d'appestati, di peggio, di tutto ciò che selvagge e stravolte fantasie sapessero trovar di sozzo e d'atroce. Vi s'aggiunsero poi le malìe, per le quali ogni effetto diveniva possibile, ogni obiezione perdeva la forza, si scioglieva ogni difficoltà. Se gli effetti non s'eran veduti subito dopo quella prima unzione, se ne capiva il perchè; era stato un tentativo sbagliato di venefici ancor novizi: ora l'arte era perfezionata, e le volontà più accanite nell'infernale proposito. Ormai chi avesse sostenuto ancora ch'era stata una burla, chi avesse negata l'esistenza d'una trama, passava per cieco, per ostinato; se pur non cadeva in sospetto d'uomo interessato a stornar dal vero l'attenzion del pubblico, di complice, d'untore: il vocabolo fu ben presto comune, solenne, tremendo. Con una tal persuasione che ci fossero untori, se ne doveva scoprire, quasi infallibilmente: tutti gli occhi stavano all'erta; ogni atto poteva dar gelosia. E la gelosia diveniva facilmente certezza, la certezza furore.
Due fatti ne adduce in prova il Ripamonti, avvertendo d'averli scelti, non come i più atroci tra quelli che seguivano giornalmente, ma perchè dell'uno e dell'altro era stato pur troppo testimonio.
Nella chiesa di sant'Antonio, un giorno di non so quale solennità, un vecchio più che ottuagenario, dopo aver pregato alquanto inginocchioni, volle mettersi a sedere; e prima, con la cappa, spolverò la panca. – Quel vecchio unge le panche! – gridarono a una voce alcune donne che vider l'atto. La gente che si trovava in chiesa (in chiesa!), fu addosso al vecchio; lo prendon per i capelli, bianchi com'erano; lo carican di pugni e di calci; parte lo tirano, parte lo spingon fuori; se non lo finirono, fu per istrascinarlo, così semivivo, alla prigione, ai giudici, alle torture. "Io lo vidi mentre lo strascinavan così, – dice il Ripamonti: – e non ne seppi più altro: credo bene che non abbia potuto sopravvivere più di qualche momento".
L'altro caso (e seguì il giorno dopo) fu ugualmente strano, ma non ugualmente funesto. Tre giovani compagni francesi, un letterato, un pittore, un meccanico, venuti per veder l'Italia, per istudiarvi le antichità, e per cercarvi occasion di guadagno, s'erano accostati a non so qual parte esterna del duomo, e stavan lì guardando attentamente. Uno che passava, li vede e si ferma; gli accenna a un altro, ad altri che arrivano: si formò un crocchio, a guardare, a tener d'occhio coloro, che il vestiario, la capigliatura, le bisacce, accusavano di stranieri e, quel ch'era peggio, di francesi. Come per accertarsi ch'era marmo, stesero essi la mano a toccare. Bastò. Furono circondati, afferrati, malmenati, spinti, a furia di percosse, alle carceri. Per buona sorte, il palazzo di giustizia è poco lontano dal duomo; e, per una sorte ancor più felice, furon trovati innocenti, e rilasciati.
Nè tali cose accadevan soltanto in città: la frenesia s'era propagata come il contagio. Il viandante che fosse incontrato da de' contadini, fuor della strada maestra, o che in quella si dondolasse a guardar in qua e in là, o si buttasse giù per riposarsi; lo sconosciuto a cui si trovasse qualcosa di strano, di sospetto nel volto, nel vestito, erano untori: al primo avviso di chi si fosse, al grido d'un ragazzo, si sonava a martello, s'accorreva; gl'infelici eran tempestati di pietre, o, presi, venivan menati, a furia di popolo, in prigione. Così il Ripamonti medesimo. E la prigione, fino a un certo tempo, era un porto di salvamento.
Ma i decurioni, non disanimati dal rifiuto del savio prelato, andavan replicando le loro istanze, che il voto pubblico secondava rumorosamente. Federigo resistette ancor qualche tempo, cercò di convincerli; questo è quello che potè il senno d'un uomo, contro la forza de' tempi, e l'insistenza di molti. In quello stato d'opinioni, con l'idea del pericolo, confusa com'era allora, contrastata, ben lontana dall'evidenza che ci si trova ora, non è difficile a capire come le sue buone ragioni potessero, anche nella sua mente, esser soggiogate dalle cattive degli altri. Se poi, nel ceder che fece, avesse o non avesse parte un po' di debolezza della volontà, sono misteri del cuore umano. Certo, se in alcun caso par che si possa dare in tutto l'errore all'intelletto, e scusarne la coscienza, è quando si tratti di que' pochi (e questo fu ben del numero), nella vita intera de' quali apparisca un ubbidir risoluto alla coscienza, senza riguardo a interessi temporali di nessun genere. Al replicar dell'istanze, cedette egli dunque, acconsentì che si facesse la processione, acconsentì di più al desiderio, alla premura generale, che la cassa dov'eran rinchiuse le reliquie di san Carlo, rimanesse dopo esposta, per otto giorni, sull'altar maggiore del duomo.
Non trovo che il tribunale della sanità, nè altri, facessero rimostranza nè opposizione di sorte alcuna. Soltanto, il tribunale suddetto ordinò alcune precauzioni che, senza riparare al pericolo, ne indicavano il timore. Prescrisse più strette regole per l'entrata delle persone in città; e, per assicurarne l'esecuzione, fece star chiuse le porte: come pure, affine d'escludere, per quanto fosse possibile, dalla radunanza gli infetti e i sospetti, fece inchiodar gli usci delle case sequestrate: le quali, per quanto può valere, in un fatto di questa sorte, la semplice affermazione d'uno scrittore, e d'uno scrittore di quel tempo, eran circa cinquecento17.
Tre giorni furono spesi in preparativi: l'undici di giugno, ch'era il giorno stabilito, la processione uscì, sull'alba, dal duomo. Andava dinanzi una lunga schiera di popolo, donne la più parte, coperte il volto d'ampi zendali, molte scalze, e vestite di sacco. Venivan poi l'arti, precedute da' loro gonfaloni, le confraternite, in abiti vari di forme e di colori; poi le fraterie, poi il clero secolare, ognuno con l'insegne del grado, e con una candela o un torcetto in mano. Nel mezzo, tra il chiarore di più fitti lumi, tra un rumor più alto di canti, sotto un ricco baldacchino, s'avanzava la cassa, portata da quattro canonici, parati in gran pompa, che si cambiavano ogni tanto. Dai cristalli traspariva il venerato cadavere, vestito di splendidi abiti pontificali, e mitrato il teschio; e nelle forme mutilate e scomposte, si poteva ancora distinguere qualche vestigio dell'antico sembiante, quale lo rappresentano l'immagini, quale alcuni si ricordavan d'averlo visto e onorato in vita. Dietro la spoglia del morto pastore (dice il Ripamonti, da cui principalmente prendiamo questa descrizione), e vicino a lui, come di meriti e di sangue e di dignità, così ora anche di persona, veniva l'arcivescovo Federigo. Seguiva l'altra parte del clero; poi i magistrati, con gli abiti di maggior cerimonia; poi i nobili, quali vestiti sfarzosamente, come a dimostrazione solenne di culto, quali, in segno di penitenza, abbrunati, o scalzi e incappati, con la buffa sul viso; tutti con torcetti. Finalmente una coda d'altro popolo misto.
Tutta la strada era parata a festa; i ricchi avevan cavate fuori le suppellettili più preziose; le facciate delle case povere erano state ornate da de' vicini benestanti, o a pubbliche spese; dove in luogo di parati, dove sopra i parati, c'eran de' rami fronzuti; da ogni parte pendevano quadri, iscrizioni, imprese; su' davanzali delle finestre stavano in mostra vasi, anticaglie, rarità diverse; per tutto lumi. A molte di quelle finestre, infermi sequestrati guardavan la processione, e l'accompagnavano con le loro preci. L'altre strade, mute, deserte; se non che alcuni, pur dalle finestre, tendevan l'orecchio al ronzìo vagabondo; altri, e tra questi si videro fin delle monache, eran saliti sui tetti, se di lì potessero veder da lontano quella cassa, il corteggio, qualche cosa.
La processione passò per tutti i quartieri della città: a ognuno di que' crocicchi, o piazzette, dove le strade principali sboccan ne' borghi, e che allora serbavano l'antico nome di carrobi, ora rimasto a uno solo, si faceva una fermata, posando la cassa accanto alla croce che in ognuno era stata eretta da san Carlo, nella peste antecedente, e delle quali alcune sono tuttavia in piedi: di maniera che si tornò in duomo un pezzo dopo il mezzogiorno.
Ed ecco che, il giorno seguente, mentre appunto regnava quella presontuosa fiducia, anzi in molti una fanatica sicurezza che la processione dovesse aver troncata la peste, le morti crebbero, in ogni classe, in ogni parte della città, a un tal eccesso, con un salto così subitaneo, che non ci fu chi non ne vedesse la causa, o l'occasione, nella processione medesima. Ma, oh forze mirabili e dolorose d'un pregiudizio generale! non già al trovarsi insieme tante persone, e per tanto tempo, non all'infinita moltiplicazione de' contatti fortuiti, attribuivano i più quell'effetto; l'attribuivano alla facilità che gli untori ci avessero trovata d'eseguire in grande il loro empio disegno. Si disse che, mescolati nella folla, avessero infettati col loro unguento quanti più avevan potuto. Ma siccome questo non pareva un mezzo bastante, nè appropriato a una mortalità così vasta, e così diffusa in ogni classe di persone; siccome, a quel che pare, non era stato possibile all'occhio così attento, e pur così travedente, del sospetto, di scorgere untumi, macchie di nessuna sorte, su' muri, nè altrove; così si ricorse, per la spiegazion del fatto, a quell'altro ritrovato, già vecchio, e ricevuto allora nella scienza comune d'Europa, delle polveri venefiche e malefiche; si disse che polveri tali, sparse lungo la strada, e specialmente ai luoghi delle fermate, si fossero attaccate agli strascichi de' vestiti, e tanto più ai piedi, che in gran numero erano quel giorno andati in giro scalzi. "Vide pertanto, – dice uno scrittore contemporaneo18, – l'istesso giorno della processione, la pietà cozzar con l'empietà, la perfidia con la sincerità, la perdita con l'acquisto". Ed era in vece il povero senno umano che cozzava co' fantasmi creati da sè.
Da quel giorno, la furia del contagio andò sempre crescendo: in poco tempo, non ci fu quasi più casa che non fosse toccata: in poco tempo la popolazione del lazzeretto, al dir del Somaglia citato di sopra, montò da duemila a dodici mila: più tardi, al dir di quasi tutti, arrivò fino a sedici mila. Il 4 di luglio, come trovo in un'altra lettera de' conservatori della sanità al governatore, la mortalità giornaliera oltrepassava i cinquecento. Più innanzi, e nel colmo, arrivò, secondo il calcolo più comune, a mille dugento, mille cinquecento; e a più di tremila cinquecento, se vogliam credere al Tadino. Il quale anche afferma che, "per le diligenze fatte", dopo la peste, si trovò la popolazion di Milano ridotta a poco più di sessantaquattro mila anime, e che prima passava le dugento cinquanta mila. Secondo il Ripamonti, era di sole dugento mila: de' morti, dice che ne risultava cento quaranta mila da' registri civici, oltre quelli di cui non si potè tener conto. Altri dicon più o meno, ma ancor più a caso.
Si pensi ora in che angustie dovessero trovarsi i decurioni, addosso ai quali era rimasto il peso di provvedere alle pubbliche necessità, di riparare a ciò che c'era di riparabile in un tal disastro. Bisognava ogni giorno sostituire, ogni giorno aumentare serventi pubblici di varie specie: monatti, apparitori, commissari. I primi erano addetti ai servizi più penosi e pericolosi della pestilenza: levar dalle case, dalle strade, dal lazzeretto, i cadaveri; condurli sui carri alle fosse, e sotterrarli; portare o guidare al lazzeretto gl'infermi, e governarli; bruciare, purgare la roba infetta e sospetta. Il nome, vuole il Ripamonti che venga dal greco monos; Gaspare Bugatti (in una descrizion della peste antecedente), dal latino monere; ma insieme dubita, con più ragione, che sia parola tedesca, per esser quegli uomini arrolati la più parte nella Svizzera e ne' Grigioni. Nè sarebbe infatti assurdo il crederlo una troncatura del vocabolo monathlich (mensuale); giacchè, nell'incertezza di quanto potesse durare il bisogno, è probabile che gli accordi non fossero che di mese in mese. L'impiego speciale degli apparitori era di precedere i carri, avvertendo, col suono d'un campanello, i passeggieri, che si ritirassero. I commissari regolavano gli uni e gli altri, sotto gli ordini immediati del tribunale della sanità. Bisognava tener fornito il lazzeretto di medici, di chirurghi, di medicine, di vitto, di tutti gli attrezzi d'infermeria; bisognava trovare e preparar nuovo alloggio per gli ammalati che sopraggiungevano ogni giorno. Si fecero a quest'effetto costruire in fretta capanne di legno e di paglia nello spazio interno del lazzeretto; se ne piantò un nuovo, tutto di capanne, cinto da un semplice assito, e capace di contener quattromila persone. E non bastando, ne furon decretati due altri; ci si mise anche mano; ma, per mancanza di mezzi d'ogni genere, rimasero in tronco. I mezzi, le persone, il coraggio, diminuivano di mano in mano che il bisogno cresceva.
E non solo l'esecuzione rimaneva sempre addietro de' progetti e degli ordini; non solo, a molte necessità, pur troppo riconosciute, si provvedeva scarsamente, anche in parole; s'arrivò a quest'eccesso d'impotenza e di disperazione, che a molte, e delle più pietose, come delle più urgenti, non si provvedeva in nessuna maniera. Moriva, per esempio, d'abbandono una gran quantità di bambini, ai quali eran morte le madri di peste: la Sanità propose che s'istituisse un ricovero per questi e per le partorienti bisognose, che qualcosa si facesse per loro; e non potè ottener nulla. "Si doueua non di meno, – dice il Tadino, – compatire ancora alli Decurioni della Città, li quali si trouauano afflitti, mesti et lacerati dalla Soldatesca senza regola, et rispetto alcuno; come molto meno nell'infelice Ducato, atteso che aggiutto alcuno, nè prouisione si poteua hauere dal Gouernatore, se non che si trouaua tempo di guerra, et bisognaua trattar bene li Soldati19". Tanto importava il prender Casale! Tanto par bella la lode del vincere, indipendentemente dalla cagione, dallo scopo per cui si combatta!
Così pure, trovandosi colma di cadaveri un'ampia, ma unica fossa, ch'era stata scavata vicino al lazzeretto; e rimanendo, non solo in quello, ma in ogni parte della città, insepolti i nuovi cadaveri, che ogni giorno eran di più, i magistrati, dopo avere invano cercato braccia per il tristo lavoro, s'eran ridotti a dire di non saper più che partito prendere. Nè si vede come sarebbe andata a finire, se non veniva un soccorso straordinario. Il presidente della Sanità ricorse, per disperato, con le lacrime agli occhi, a que' due bravi frati che soprintendevano al lazzeretto; e il padre Michele s'impegnò a dargli, in capo a quattro giorni, sgombra la città di cadaveri; in capo a otto, aperte fosse sufficienti, non solo al bisogno presente, ma a quello che si potesse preveder di peggio nell'avvenire. Con un frate compagno, e con persone del tribunale, dategli dal presidente, andò fuor della città, in cerca di contadini; e, parte con l'autorità del tribunale, parte con quella dell'abito e delle sue parole, ne raccolse circa dugento, ai quali fece scavar tre grandissime fosse; spedì poi dal lazzeretto monatti a raccogliere i morti; tanto che, il giorno prefisso, la sua promessa si trovò adempita.
Una volta, il lazzeretto rimase senza medici; e, con offerte di grosse paghe e d'onori, a fatica e non subito, se ne potè avere; ma molto men del bisogno. Fu spesso lì lì per mancare affatto di viveri, a segno di temere che ci s'avesse a morire anche di fame; e più d'una volta, mentre non si sapeva più dove batter la testa per trovare il bisognevole, vennero a tempo abbondanti sussidi, per inaspettato dono di misericordia privata: chè, in mezzo allo stordimento generale, all'indifferenza per gli altri, nata dal continuo temer per sè, ci furono degli animi sempre desti alla carità, ce ne furon degli altri in cui la carità nacque al cessare d'ogni allegrezza terrena; come, nella strage e nella fuga di molti a cui toccava di soprintendere e di provvedere, ce ne furono alcuni, sani sempre di corpo, e saldi di coraggio al loro posto: ci furon pure altri che, spinti dalla pietà, assunsero e sostennero virtuosamente le cure a cui non eran chiamati per impiego.
Dove spiccò una più generale e più pronta e costante fedeltà ai doveri difficili della circostanza, fu negli ecclesiastici. Ai lazzeretti, nella città, non mancò mai la loro assistenza: dove si pativa, ce n'era; sempre si videro mescolati, confusi co' languenti, co' moribondi, languenti e moribondi qualche volta loro medesimi; ai soccorsi spirituali aggiungevano, per quanto potessero, i temporali; prestavano ogni servizio che richiedessero le circostanze. Più di sessanta parrochi, della città solamente, moriron di contagio: gli otto noni, all'incirca.
Federigo dava a tutti, com'era da aspettarsi da lui, incitamento ed esempio. Mortagli intorno quasi tutta la famiglia arcivescovile, e facendogli istanza parenti, alti magistrati, principi circonvicini, che s'allontanasse dal pericolo, ritirandosi in qualche villa, rigettò un tal consiglio, e resistette all'istanze, con quell'animo, con cui scriveva ai parrochi: "siate disposti ad abbandonar questa vita mortale, piuttosto che questa famiglia, questa figliolanza nostra: andate con amore incontro alla peste, come a un premio, come a una vita, quando ci sia da guadagnare un'anima a Cristo20". Non trascurò quelle cautele che non gl'impedissero di fare il suo dovere (sulla qual cosa diede anche istruzioni e regole al clero); e insieme non curò il pericolo, nè parve che se n'avvedesse, quando, per far del bene, bisognava passar per quello. Senza parlare degli ecclesiastici, coi quali era sempre per lodare e regolare il loro zelo, per eccitare chiunque di loro andasse freddo nel lavoro, per mandarli ai posti dove altri eran morti, volle che fosse aperto l'adito a chiunque avesse bisogno di lui. Visitava i lazzeretti, per dar consolazione agl'infermi, e per animare i serventi;
scorreva la città, portando soccorsi ai poveri sequestrati nelle case, fermandosi agli usci, sotto le finestre, ad ascoltare i loro lamenti, a dare in cambio parole di consolazione e di coraggio. Si cacciò in somma e visse nel mezzo della pestilenza, maravigliato anche lui alla fine, d'esserne uscito illeso.
Così, ne' pubblici infortuni, e nelle lunghe perturbazioni di quel qual si sia ordine consueto, si vede sempre un aumento, una sublimazione di virtù; ma, pur troppo, non manca mai insieme un aumento, e d'ordinario ben più generale, di perversità. E questo pure fu segnalato. I birboni che la peste risparmiava e non atterriva, trovarono nella confusion comune, nel rilasciamento d'ogni forza pubblica, una nuova occasione d'attività, e una nuova sicurezza d'impunità a un tempo. Che anzi, l'uso della forza pubblica stessa venne a trovarsi in gran parte nelle mani de' peggiori tra loro. All'impiego di monatti e d'apparitori non s'adattavano generalmente che uomini sui quali l'attrattiva delle rapine e della licenza potesse più che il terror del contagio, che ogni naturale ribrezzo. Erano a costoro prescritte strettissime regole, intimate severissime pene, assegnati posti, dati per superiori de' commissari; sopra questi e quelli eran delegati, come abbiam detto, in ogni quartiere, magistrati e nobili, con l'autorità di provveder sommariamente a ogni occorrenza di buon governo. Un tal ordin di cose camminò, e fece effetto, fino a un certo tempo; ma, crescendo, ogni giorno, il numero di quelli che morivano, di quelli che andavan via, di quelli che perdevan la testa, venner coloro a non aver quasi più nessuno che li tenesse a freno; si fecero, i monatti principalmente, arbitri d'ogni cosa. Entravano da padroni, da nemici nelle case, e, senza parlar de' rubamenti, e come trattavano gl'infelici ridotti dalla peste a passar per tali mani, le mettevano, quelle
mani infette e scellerate, sui sani, figliuoli, parenti, mogli, mariti, minacciando di strascinarli al lazzeretto, se non si riscattavano, o non venivano riscattati con danari. Altre volte, mettevano a prezzo i loro servizi, ricusando di portar via i cadaveri già putrefatti, a meno di tanti scudi. Si disse (e tra la leggerezza degli uni e la malvagità degli altri, è ugualmente malsicuro il credere e il non credere), si disse, e l'afferma anche il Tadino21, che monatti e apparitori lasciassero cadere apposta dai carri robe infette, per propagare e mantenere la pestilenza, divenuta per essi un'entrata, un regno, una festa. Altri sciagurati, fingendosi monatti, portando un campanello attaccato a un piede, com'era prescritto a quelli, per distintivo e per avviso del loro avvicinarsi, s'introducevano nelle case a farne di tutte le sorte. In alcune, aperte e vote d'abitanti, o abitate soltanto da qualche languente, da qualche moribondo, entravan ladri, a man salva, a saccheggiare: altre venivan sorprese, invase da birri che facevan lo stesso, e anche cose peggiori.
Del pari con la perversità, crebbe la pazzia: tutti gli errori già dominanti più o meno, presero dallo sbalordimento, e dall'agitazione delle menti, una forza straordinaria, produssero effetti più rapidi e più vasti. E tutti servirono a rinforzare e a ingrandire quella paura speciale dell'unzioni, la quale, ne' suoi effetti, ne' suoi sfoghi, era spesso, come abbiam veduto, un'altra perversità. L'immagine di quel supposto pericolo assediava e martirizzava gli animi, molto più che il pericolo reale e presente. "E mentre, – dice il Ripamonti, – i cadaveri sparsi, o i mucchi di cadaveri, sempre davanti agli occhi, sempre tra' piedi, facevano della città tutta come un solo mortorio, c'era qualcosa di più brutto, di più funesto, in quell'accanimento vicendevole, in quella sfrenatezza e mostruosità di sospetti.... Non del vicino soltanto si prendeva ombra, dell'amico, dell'ospite; ma que' nomi, que' vincoli dell'umana carità, marito e moglie, padre e figlio, fratello e fratello, eran di terrore: e, cosa orribile e indegna a dirsi! la mensa domestica, il letto nuziale, si temevano, come agguati, come nascondigli di venefizio".
La vastità immaginata, la stranezza della trama turbavan tutti i giudizi, alteravan tutte le ragioni della fiducia reciproca. Da principio, si credeva soltanto che quei supposti untori fosser mossi dall'ambizione e dalla cupidigia; andando avanti, si sognò, si credette che ci fosse una non so quale voluttà diabolica in quell'ungere, un'attrattiva che dominasse le volontà. I vaneggiamenti degl'infermi che accusavan se stessi di ciò che avevan temuto dagli altri, parevano rivelazioni, e rendevano ogni cosa, per dir così, credibile d'ognuno. E più delle parole, dovevan far colpo le dimostrazioni, se accadeva che appestati in delirio andasser facendo di quegli atti che s'erano figurati che dovessero fare gli untori: cosa insieme molto probabile, e atta a dar miglior ragione della persuasion generale e dell'affermazioni di molti scrittori. Così, nel lungo e tristo periodo de' processi per stregoneria, le confessioni, non sempre estorte, degl'imputati, non serviron poco a promovere e a mantener l'opinione che regnava intorno ad essa: chè, quando un'opinione regna per lungo tempo, e in una buona parte del mondo, finisce a esprimersi in tutte le maniere, a tentar tutte l'uscite, a scorrer per tutti i gradi della persuasione; ed è difficile che tutti o moltissimi credano a lungo che una cosa strana si faccia, senza che venga alcuno il quale creda di farla.
Tra le storie che quel delirio dell'unzioni fece immaginare, una merita che se ne faccia menzione, per il credito che acquistò, e per il giro che fece. Si raccontava, non da tutti nell'istessa maniera (che sarebbe un troppo singolar privilegio delle favole), ma a un di presso, che un tale, il tal giorno, aveva visto arrivar sulla piazza del duomo un tiro a sei, e dentro, con altri, un gran personaggio, con una faccia fosca e infocata, con gli occhi accesi, coi capelli ritti, e il labbro atteggiato di minaccia.
Mentre quel tale stava intento a guardare, la carrozza s'era fermata; e il cocchiere l'aveva invitato a salirvi; e lui non aveva saputo dir di no. Dopo diversi rigiri, erano smontati alla porta d'un tal palazzo, dove entrato anche lui, con la compagnia, aveva trovato amenità e orrori, deserti e giardini, caverne e sale; e in esse, fantasime sedute a consiglio. Finalmente, gli erano state fatte vedere gran casse di danaro, e detto che ne prendesse quanto gli fosse piaciuto, con questo però, che accettasse un vasetto d'unguento, e andasse con esso ungendo per la città.
Ma, non avendo voluto acconsentire, s'era trovato, in un batter d'occhio, nel medesimo luogo dove era stato preso. Questa storia, creduta qui generalmente dal popolo, e, al dir del Ripamonti, non abbastanza derisa da qualche uomo di peso22, girò per tutta Italia e fuori. In Germania se ne fece una stampa: l'elettore arcivescovo di Magonza scrisse al cardinal Federigo, per domandargli cosa si dovesse credere de' fatti maravigliosi che si raccontavan di Milano; e n'ebbe in risposta ch'eran sogni.
D'ugual valore, se non in tutto d'ugual natura, erano i sogni de' dotti; come disastrosi del pari n'eran gli effetti. Vedevano, la più parte di loro, l'annunzio e la ragione insieme de' guai in una cometa apparsa l'anno 1628, e in una congiunzione di Saturno con Giove, "inclinando, – scrive il Tadino, – la congiontione sodetta sopra questo anno 1630, tanto chiara, che ciascun la poteua intendere. Mortales parat morbos, miranda videntur". Questa predizione, cavata, dicevano, da un libro intitolato Specchio degli almanacchi perfetti, stampato in Torino, nel 1623, correva per le bocche di tutti. Un'altra cometa, apparsa nel giugno dell'anno stesso della peste, si prese per un nuovo avviso; anzi per una prova manifesta dell'unzioni. Pescavan ne' libri, e pur troppo ne trovavano in quantità, esempi di peste, come dicevano, manufatta: citavano Livio, Tacito, Dione, che dico? Omero e Ovidio, i molti altri antichi che hanno raccontati o accennati fatti somiglianti: di moderni ne avevano ancor più in abbondanza. Citavano cent'altri autori che hanno trattato dottrinalmente, o parlato incidentemente di veleni, di malìe, d'unti, di polveri: il Cesalpino, il Cardano, il Grevino, il Salio, il Pareo, lo Schenchio, lo Zachia e, per finirla, quel funesto Delrio, il quale, se la rinomanza degli autori fosse in ragione del bene e del male prodotto dalle loro opere, dovrebb'essere uno de' più famosi; quel Delrio, le cui veglie costaron la vita a più uomini che l'imprese di qualche conquistatore: quel Delrio, le cui Disquisizioni Magiche (il ristretto di tutto ciò che gli uomini avevano, fino a' suoi tempi, sognato in quella materia), divenute il testo più autorevole, più irrefragabile, furono, per più d'un secolo, norma e impulso potente di legali, orribili, non interrotte carnificine.
Da' trovati del volgo, la gente istruita prendeva ciò che si poteva accomodar con le sue idee; da' trovati della gente istruita, il volgo prendeva ciò che ne poteva intendere, e come lo poteva; e di tutto si formava una massa enorme e confusa di pubblica follia.
Ma ciò che reca maggior maraviglia, è il vedere i medici, dico i medici che fin da principio avevan creduta la peste, dico in ispecie il Tadino, il quale l'aveva pronosticata, vista entrare, tenuta d'occhio, per dir così, nel suo progresso, il quale aveva detto e predicato che l'era peste, e s'attaccava col contatto, che non mettendovi riparo, ne sarebbe infettato tutto il paese, vederlo poi, da questi effetti medesimi cavare argomento certo dell'unzioni venefiche e malefiche; lui che in quel Carlo Colonna, il secondo che morì di peste in Milano, aveva notato il delirio come un accidente della malattia, vederlo poi addurre in prova dell'unzioni e della congiura diabolica, un fatto di questa sorte: che due testimoni deponevano d'aver sentito raccontare da un loro amico infermo, come, una notte, gli eran venute persone in camera, a esibirgli la guarigione e danari, se avesse voluto unger le case del contorno; e come al suo rifiuto quelli se n'erano andati, e in loro vece, era rimasto un lupo sotto il letto, e tre gattoni sopra, "che sino al far del giorno vi dimororno"23.
Se fosse stato uno solo che connettesse così, si dovrebbe dire che aveva una testa curiosa; o piuttosto non ci sarebbe ragion di parlarne; ma siccome eran molti, anzi quasi tutti, così è storia dello spirito umano, e dà occasion
d'osservare quanto una serie ordinata e ragionevole d'idee possa essere scompigliata da un'altra serie d'idee, che ci si getti a traverso. Del resto, quel Tadino era qui uno degli uomini più riputati del suo tempo.
Due illustri e benemeriti scrittori hanno affermato che il cardinal Federigo dubitasse del fatto dell'unzioni24. Noi vorremmo poter dare a quell'inclita e amabile memoria una lode ancor più intera, e rappresentare il buon prelato, in questo, come in tant'altre cose, superiore alla più parte de' suoi contemporanei, ma siamo in vece costretti di notar di nuovo in lui un esempio della forza d'un'opinione comune anche sulle menti più nobili. S'è visto, almeno da quel che ne dice il Ripamonti, come da principio, veramente stesse in dubbio: ritenne poi sempre che in quell'opinione avesse gran parte la credulità, l'ignoranza, la paura, il desiderio di scusarsi d'aver così tardi riconosciuto il contagio, e pensato a mettervi riparo; che molto ci fosse d'esagerato, ma insieme, che qualche cosa ci fosse di vero. Nella biblioteca ambrosiana si conserva un'operetta scritta di sua mano intorno a quella peste; e questo sentimento c'è accennato spesso, anzi una volta enunciato espressamente. "Era opinion comune, – dice a un di presso, – che di questi unguenti se ne componesse in vari luoghi, e che molte fossero l'arti di metterlo in opera: delle quali alcune ci paion vere, altre inventate". Ecco le sue parole25:
Ci furon però di quelli che pensarono fino alla fine, e fin che vissero, che tutto fosse immaginazione: e lo sappiamo, non da loro, chè nessuno fu abbastanza ardito per esporre al pubblico un sentimento così opposto a quello del pubblico; lo sappiamo dagli scrittori che lo deridono o lo riprendono o lo ribattono, come un pregiudizio d'alcuni, un errore che non s'attentava di venire a disputa palese, ma che pur viveva; lo sappiamo anche da chi ne aveva notizia per tradizione. "Ho trovato gente savia in Milano, – dice il buon Muratori, nel luogo sopraccitato, – che aveva buone relazioni dai loro maggiori, e non era molto persuasa che fosse vero il fatto di quegli unti velenosi". Si vede ch'era uno sfogo segreto della verità, una confidenza domestica: il buon senso c'era; ma se ne stava nascosto, per paura del senso comune.
I magistrati, scemati ogni giorno, e sempre più smarriti e confusi, tutta, per dir così, quella poca risoluzione di cui eran capaci, l'impiegarono a cercar di questi untori. Tra le carte del tempo della peste, che si conservano nell'archivio nominato di sopra, c'è una lettera (senza alcun altro documento relativo) in cui il gran cancelliere informa, sul serio e con gran premura, il governatore d'aver ricevuto un avviso che, in una casa di campagna de' fratelli Girolamo e Giulio Monti, gentiluomini milanesi, si componeva veleno in tanta quantità, che quaranta uomini erano occupati en este exercicio, con l'assistenza di quattro cavalieri bresciani, i quali facevano venir materiali dal veneziano, para la fàbrica del veneno. Soggiunge che lui aveva preso, in gran segreto, i concerti necessari per mandar là il podestà di Milano e l'auditore della Sanità, con trenta soldati di cavalleria; che pur troppo uno de' fratelli era stato avvertito a tempo per poter trafugare gl'indizi del delitto, e probabilmente dall'auditor medesimo, suo amico; e che questo trovava delle scuse per non partire; ma che non ostante, il podestà co' soldati era andato a reconocer la casa, y a ver si hallará algunos vestigios, e prendere informazioni, e arrestar tutti quelli che fossero incolpati.
La cosa dovè finire in nulla, giacchè gli scritti del tempo che parlano de' sospetti che c'eran su que' gentiluomini, non citano alcun fatto. Ma pur troppo, in un'altra occasione, si credè d'aver trovato.
I processi che ne vennero in conseguenza, non eran certamente i primi d'un tal genere: e non si può neppur considerarli come una rarità nella storia della giurisprudenza. Chè, per tacere dell'antichità, e accennar solo qualcosa de' tempi più vicini a quello di cui trattiamo, in Palermo, del 1526; in Ginevra, del 1530, poi del 1545, poi ancora del 1574; in Casal Monferrato, del 1536; in Padova, del 1555; in Torino, del 1599, e di nuovo, in quel medesim'anno 1630, furon processati e condannati a supplizi, per lo più atrocissimi, dove qualcheduno, dove molti infelici, come rei d'aver propagata la peste, con polveri, o con unguenti, o con malìe, o con tutto ciò insieme. Ma l'affare delle così dette unzioni di Milano, come fu il più celebre, così è fors'anche il più osservabile; o, almeno, c'è più campo di farci sopra osservazione, per esserne rimasti documenti più circostanziati e più autentici. E quantunque uno scrittore lodato poco sopra se ne sia occupato, pure, essendosi lui proposto, non tanto di farne propriamente la storia, quanto di cavarne sussidio di ragioni, per un assunto di maggiore, o certo di più immediata importanza, c'è parso che la storia potesse esser materia d'un nuovo lavoro. Ma non è cosa da uscirne con poche parole; e non è qui il luogo di trattarla con l'estensione che merita. E oltre di ciò, dopo essersi fermato su que' casi, il lettore non si curerebbe più certamente di conoscere ciò che rimane del nostro racconto. Serbando però a un altro scritto la storia e l'esame di quelli, torneremo finalmente a' nostri personaggi, per non lasciarli più, fino alla fine.
CAPITOLO XXXIII
Una notte, verso la fine d'agosto, proprio nel colmo della peste, tornava don Rodrigo a casa sua, in Milano, accompagnato dal fedel Griso, l'uno de' tre o quattro che, di tutta la famiglia, gli eran rimasti vivi. Tornava da un ridotto d'amici soliti a straviziare insieme, per passar la malinconia di quel tempo: e ogni volta ce n'eran de' nuovi, e ne mancava de' vecchi. Quel giorno, don Rodrigo era stato uno de' più allegri; e tra l'altre cose, aveva fatto rider tanto la compagnia, con una specie d'elogio funebre del conte Attilio, portato via dalla peste, due giorni prima.
Camminando però, sentiva un mal essere, un abbattimento, una fiacchezza di gambe, una gravezza di respiro, un'arsione interna, che avrebbe voluto attribuir solamente al vino, alla veglia, alla stagione. Non aprì bocca, per tutta la strada; e la prima parola, arrivati a casa, fu d'ordinare al Griso che gli facesse lume per andare in camera. Quando ci furono, il Griso osservò il viso del padrone, stravolto, acceso, con gli occhi in fuori, e lustri lustri; e gli stava alla lontana: perchè, in quelle circostanze, ogni mascalzone aveva dovuto acquistar, come si dice, l'occhio medico.
– Sto bene, ve', – disse don Rodrigo, che lesse nel fare del Griso il pensiero che gli passava per la mente. – Sto benone; ma ho bevuto, ho bevuto forse un po' troppo. C'era una vernaccia!.... Ma, con una buona dormita, tutto se ne va. Ho un gran sonno.... Levami un po' quel lume dinanzi, che m'accieca.... mi dà una noia....!
– Scherzi della vernaccia, – disse il Griso, tenendosi sempre alla larga. – Ma vada a letto subito, chè il dormire le farà bene.
– Hai ragione: se posso dormire.... Del resto, sto bene. Metti qui vicino, a buon conto, quel campanello, se per caso, stanotte avessi bisogno di qualche cosa: e sta' attento, ve', se mai senti sonare. Ma non avrò bisogno di nulla.... Porta via presto quel maledetto lume, – riprese poi, intanto che il Griso eseguiva l'ordine, avvicinandosi meno che poteva. – Diavolo! che m'abbia a dar tanto fastidio!
Il Griso prese il lume, e, augurata la buona notte al padrone, se n'andò in fretta, mentre quello si cacciava sotto.
Ma le coperte gli parvero una montagna. Le buttò via, e si rannicchiò, per dormire; chè infatti moriva dal sonno. Ma, appena velato l'occhio, si svegliava con un riscossone, come se uno, per dispetto, fosse venuto a dargli una tentennata; e sentiva cresciuto il caldo, cresciuta la smania. Ricorreva col pensiero all'agosto, alla vernaccia, al disordine; avrebbe voluto poter dar loro tutta la colpa; ma a queste idee si sostituiva sempre da sè quella che allora era associata con tutte, ch'entrava, per dir così, da tutti i sensi, che s'era ficcata in tutti i discorsi dello stravizio, giacchè era ancor più facile prenderla in ischerzo, che passarla sotto silenzio: la peste.
Dopo un lungo rivoltarsi, finalmente s'addormentò, e cominciò a fare i più brutti e arruffati sogni del mondo. E d'uno in un altro, gli parve di trovarsi in una gran chiesa, in su, in su, in mezzo a una folla; di trovarcisi, chè non sapeva come ci fosse andato, come gliene fosse venuto il pensiero, in quel tempo specialmente; e n'era arrabbiato. Guardava i circostanti; eran tutti visi gialli, distrutti, con cert'occhi incantati, abbacinati, con le labbra spenzolate; tutta gente con certi vestiti che cascavano a pezzi; e da' rotti si vedevano macchie e bubboni. – Largo canaglia! – gli pareva di gridare, guardando alla porta, ch'era lontana lontana, e accompagnando il grido con un viso minaccioso, senza però moversi, anzi ristringendosi, per non toccar que' sozzi corpi, che già lo toccavano anche troppo da ogni parte. Ma nessuno di quegl'insensati dava segno di volersi scostare, e nemmeno d'avere inteso; anzi gli stavan più addosso: e sopra tutto gli pareva che qualcheduno di loro, con le gomita o con altro, lo pigiasse a sinistra, tra il cuore e l'ascella, dove sentiva una puntura dolorosa, e come pesante. E se si storceva, per veder di liberarsene, subito un nuovo non so che veniva a puntarglisi al luogo medesimo. Infuriato, volle metter mano alla spada; e appunto gli parve che, per la calca, gli fosse andata in su, e fosse il pomo di quella che lo premesse in quel luogo; ma, mettendoci la mano, non ci trovò la spada, e sentì in vece una trafitta più forte. Strepitava, era tutt'affannato, e voleva gridar più forte; quando gli parve che tutti que' visi si rivolgessero a una parte. Guardò anche lui; vide un pulpito, e dal parapetto di quello spuntar su un non so che di convesso, liscio e luccicante; poi alzarsi e comparir distinta una testa pelata, poi due occhi, un viso, una barba lunga e bianca, un frate ritto, fuor del parapetto fino alla cintola, fra Cristoforo. Il quale, fulminato uno sguardo in giro su tutto l'uditorio, parve a don Rodrigo che lo fermasse in viso a lui, alzando insieme la mano, nell'attitudine appunto che aveva presa in quella sala a terreno del suo palazzotto. Allora alzò anche lui la mano in furia, fece uno sforzo, come per islanciarsi ad acchiappar quel braccio teso per aria; una voce che gli andava brontolando sordamente nella gola, scoppiò in un
grand'urlo; e si destò. Lasciò cadere il braccio che aveva alzato davvero; stentò alquanto a ritrovarsi, ad aprir ben gli occhi; chè la luce del giorno già inoltrato gli dava noia, quanto quella della candela, la sera avanti; riconobbe il suo letto, la sua camera; si raccapezzò che tutto era stato un sogno: la chiesa, il popolo, il frate, tutto era sparito; tutto fuorchè una cosa, quel dolore dalla parte sinistra. Insieme si sentiva al cuore una palpitazion violenta, affannosa, negli orecchi un ronzìo, un fischìo continuo, un fuoco di dentro, una gravezza in tutte le membra, peggio di quando era andato a letto. Esitò qualche momento, prima di guardar la parte dove aveva il dolore; finalmente la scoprì, ci diede un'occhiata paurosa; e vide un sozzo bubbone d'un livido paonazzo.
L'uomo si vide perduto: il terror della morte l'invase, e, con un senso per avventura più forte, il terrore di diventar preda de' monatti, d'esser portato, buttato al lazzeretto. E cercando la maniera d'evitare quest'orribile sorte, sentiva i suoi pensieri confondersi e oscurarsi, sentiva avvicinarsi il momento che non avrebbe più testa, se non quanto bastasse per darsi alla disperazione. Afferrò il campanello, e lo scosse con violenza. Comparve subito il Griso, il quale stava all'erta. Si fermò a una certa distanza dal letto; guardò attentamente il padrone, e s'accertò di quello che, la sera, aveva congetturato.
– Griso! – disse don Rodrigo, rizzandosi stentatamente a sedere: – tu sei sempre stato il mio fido.
– Sì, signore.
– T'ho sempre fatto del bene.
– Per sua bontà.
– Di te mi posso fidare....!
– Diavolo!
– Sto male, Griso.
– Me n'ero accorto.
– Se guarisco, ti farò del bene ancor più di quello che te n'ho fatto per il passato.
Il Griso non rispose nulla, e stette aspettando dove andassero a parare questi preamboli.
– Non voglio fidarmi d'altri che di te, – riprese don Rodrigo: – fammi un piacere, Griso.
– Comandi, – disse questo, rispondendo con la formola solita a quell'insolita.
– Sai dove sta di casa il Chiodo chirurgo?
– Lo so benissimo.
– È un galantuomo, che, chi lo paga bene, tien segreti gli ammalati. Va' a chiamarlo: digli che gli darò quattro, sei scudi per visita, di più, se di più ne chiede; ma che venga qui subito; e fa' la cosa bene, che nessun se n'avveda.
– Ben pensato, – disse il Griso: – vo e torno subito.
– Senti, Griso: dammi prima un po' d'acqua. Mi sento un'arsione, che non ne posso più.
– No, signore, – rispose il Griso: – niente senza il parere del medico. Son mali bisbetici: non c'è tempo da perdere. Stia quieto: in tre salti son qui col Chiodo.
Così detto, uscì, raccostando l'uscio.
Don Rodrigo, tornato sotto, l'accompagnava con l'immaginazione alla casa del Chiodo, contava i passi, calcolava il tempo. Ogni tanto ritornava a guardare il suo bubbone; ma voltava subito la testa dall'altra parte, con ribrezzo. Dopo qualche tempo, cominciò a stare in orecchi, per sentire se il chirurgo arrivava: e quello sforzo d'attenzione sospendeva il sentimento del male, e teneva in sesto i suoi pensieri. Tutt'a un tratto, sente uno squillo lontano, ma che gli par che venga dalle stanze, non dalla strada. Sta attento; lo sente più forte, più ripetuto, e insieme uno stropiccìo di piedi: un orrendo sospetto gli passa per la mente. Si rizza a sedere, e si mette ancor più attento; sente un rumor cupo nella stanza vicina, come d'un peso che venga messo giù con riguardo; butta le gambe fuor del letto, come per alzarsi, guarda all'uscio, lo vede aprirsi, vede presentarsi e venire avanti due logori e sudici vestiti rossi, due facce scomunicate, due monatti, in una parola; vede mezza la faccia del Griso che, nascosto dietro un battente socchiuso, riman lì a spiare.
– Ah traditore infame!.... Via, canaglia! Biondino! Carlotto! aiuto! son assassinato! – grida don Rodrigo; caccia una mano sotto il capezzale, per cercare una pistola; l'afferra, la tira fuori; ma al primo suo grido, i monatti avevan preso la rincorsa verso il letto; il più pronto gli è addosso, prima che lui possa far nulla; gli strappa la pistola di mano, la getta lontano, lo butta a giacere, e lo tien lì, gridando, con un versaccio di rabbia insieme e di scherno: – ah birbone! contro i monatti! contro i ministri del tribunale! contro quelli che fanno l'opere di misericordia!
– Tienlo bene, fin che lo portiam via, – disse il compagno, andando verso uno scrigno. E in quella il Griso entrò, e si mise con colui a scassinar la serratura.
– Scellerato! – urlò don Rodrigo, guardandolo per di sotto all'altro che lo teneva, e divincolandosi tra quelle braccia forzute. – Lasciatemi ammazzar quell'infame, – diceva quindi ai monatti, – e poi fate di me quel che volete –. Poi ritornava a chiamar con quanta voce aveva, gli altri suoi servitori; ma era inutile, perchè l'abbominevole Griso gli aveva mandati lontano, con finti ordini del padrone stesso, prima d'andare a fare ai monatti la proposta di venire a quella spedizione, e divider le spoglie.
– Sta' buono, sta' buono, – diceva allo sventurato Rodrigo l'aguzzino che lo teneva appuntellato sul letto. E voltando poi il viso ai due che facevan bottino, gridava: – fate le cose da galantuomini!
– Tu! tu! – mugghiava don Rodrigo verso il Griso, che vedeva affaccendarsi a spezzare, a cavar fuori danaro, roba, a far le parti, – Tu! dopo....! Ah diavolo dell'inferno! Posso ancora guarire! posso guarire! – Il Griso non fiatava, e neppure, per quanto poteva, si voltava dalla parte di dove venivan quelle parole.
– Tienlo forte, – diceva l'altro monatto: – è fuor di sè.
Ed era ormai vero. Dopo un grand'urlo, dopo un ultimo e più violento sforzo per mettersi in libertà, cadde tutt'a un tratto rifinito e stupido: guardava però ancora, come incantato, e ogni tanto si riscoteva, o si lamentava.
I monatti lo presero, uno per i piedi, e l'altro per le spalle, e andarono a posarlo sur una barella che avevan lasciata nella stanza accanto; poi uno tornò a prender la preda; quindi, alzato il miserabil peso, lo portaron via.
Il Griso rimase a scegliere in fretta quel di più che potesse far per lui; fece di tutto un fagotto, e se n'andò. Aveva bensì avuto cura di non toccar mai i monatti, di non lasciarsi toccar da loro; ma, in quell'ultima furia del frugare, aveva poi presi, vicino al letto, i panni del padrone, e gli aveva scossi, senza pensare ad altro, per veder se ci fosse danaro. C'ebbe però a pensare il giorno dopo, che, mentre stava gozzovigliando in una bettola, gli vennero a un tratto de' brividi, gli s'abbagliaron gli occhi, gli mancaron le forze, e cascò. Abbandonato da' compagni, andò in mano de' monatti, che, spogliatolo di quanto aveva indosso di buono, lo buttarono sur un carro; sul quale spirò, prima d'arrivare al lazzeretto, dov'era stato portato il suo padrone.
Lasciando ora questo nel soggiorno de' guai, dobbiamo andare in cerca d'un altro, la cui storia non sarebbe mai stata intralciata con la sua, se lui non l'avesse voluto per forza; anzi si può dir di certo che non avrebbero avuto storia nè l'uno nè l'altro: Renzo, voglio dire, che abbiam lasciato al nuovo filatoio, sotto il nome d'Antonio Rivolta.
C'era stato cinque o sei mesi, salvo il vero; dopo i quali, dichiarata l'inimicizia tra la repubblica e il re di Spagna, e cessato quindi ogni timore di ricerche e d'impegni dalla parte di qui, Bortolo s'era dato premura d'andarlo a prendere, e di tenerlo ancora con sè, e perchè gli voleva bene, e perchè Renzo, come giovine di talento, e abile nel mestiere, era, in una fabbrica, di grande aiuto al factotum, senza poter mai aspirare a divenirlo lui, per quella benedetta disgrazia di non saper tener la penna in mano. Siccome anche questa ragione c'era entrata per qualche cosa, così abbiam dovuto accennarla. Forse voi vorreste un Bortolo più ideale: non so che dire: fabbricatevelo. Quello era così.
Renzo era poi sempre rimasto a lavorare presso di lui. Più d'una volta, e specialmente dopo aver ricevuta qualcheduna di quelle benedette lettere da parte d'Agnese, gli era saltato il grillo di farsi soldato, e finirla: e l'occasioni non mancavano; chè, appunto in quell'intervallo di tempo, la repubblica aveva avuto bisogno di far gente. La tentazione era qualche volta stata per Renzo tanto più forte, che s'era anche parlato d'invadere il milanese; e naturalmente a lui pareva che sarebbe stata una bella cosa, tornare in figura di vincitore a casa sua, riveder Lucia, e spiegarsi una volta con lei. Ma Bortolo, con buona maniera, aveva sempre saputo smontarlo da quella risoluzione.
– Se ci hanno da andare, – gli diceva, – ci anderanno anche senza di te, e tu potrai andarci dopo, con tuo comodo; se tornano col capo rotto, non sarà meglio essere stato a casa tua? Disperati che vadano a far la strada, non ne mancherà. E, prima che ci possan mettere i piedi....! Per me, sono eretico: costoro abbaiano; ma sì; lo stato di Milano non è un boccone da ingoiarsi così facilmente. Si tratta della Spagna, figliuolo mio: sai che affare è la Spagna? San Marco è forte a casa sua; ma ci vuol altro. Abbi pazienza: non istai bene qui?.... Vedo cosa vuoi dire; ma, se è destinato lassù che la cosa riesca, sta' sicuro che, a non far pazzie, riuscirà anche meglio. Qualche santo t'aiuterà. Credi pure che non è mestiere per te. Ti par che convenga lasciare d'incannar seta, per andare a ammazzare? Cosa vuoi fare con quella razza di gente? Ci vuol degli uomini fatti apposta.
Altre volte Renzo si risolveva d'andar di nascosto, travestito, e con un nome finto. Ma anche da questo, Bortolo seppe svolgerlo ogni volta, con ragioni troppo facili a indovinarsi.
Scoppiata poi la peste nel milanese, e appunto, come abbiam detto, sul confine del bergamasco, non tardò molto a passarlo; e.... non vi sgomentate, ch'io non vi voglio raccontar la storia anche di questa: chi la volesse, la c'è, scritta per ordine pubblico da un certo Lorenzo Ghirardelli: libro raro però e sconosciuto, quantunque contenga forse più roba che tutte insieme le descrizioni più celebri di pestilenze: da tante cose dipende la celebrità de' libri! Quel ch'io volevo dire è che Renzo prese anche lui la peste, si curò da sè, cioè non fece nulla; ne fu in fin di morte, ma la sua buona complessione vinse la forza del male: in pochi giorni, si trovò fuor di pericolo. Col tornar della vita, risorsero più che mai rigogliose nell'animo suo le memorie, i desidèri, le speranze, i disegni della vita; val a dire che pensò più che mai a Lucia. Cosa ne sarebbe di lei, in quel tempo, che il vivere era come un'eccezione? E, a così poca distanza, non poterne saper nulla? E rimaner, Dio sa quanto, in una tale incertezza! E quand'anche questa si fosse poi dissipata, quando, cessato ogni pericolo, venisse a risaper che Lucia fosse in vita; c'era sempre quell'altro mistero, quell'imbroglio del voto. "Anderò io, anderò a sincerarmi di tutto in una volta, – disse tra sè, e lo disse prima d'essere ancora in caso di reggersi. – Purchè sia viva! Trovarla, la troverò io; sentirò una volta da lei proprio, cosa sia questa promessa, le farò conoscere che non può stare, e la conduco via con me, lei e quella povera Agnese, se è viva! che m'ha sempre voluto bene, e son sicuro che me ne vuole ancora. La cattura? eh! adesso hanno altro da pensare, quelli che son vivi. Giran sicuri, anche qui, certa gente, che n'hann'addosso.... Ci ha a esser salvocondotto solamente per i birboni? E a Milano, dicono tutti che l'è una confusione peggio. Se lascio scappare una occasion così bella, – (La peste! Vedete un poco come ci fa qualche volta adoprar le parole quel benedetto istinto di riferire e di subordinar tutto a noi medesimi!) – non ne ritorna più una simile!"
Giova sperare, caro il mio Renzo.
Appena potè strascicarsi, andò in cerca di Bortolo, il quale, fino allora, aveva potuto scansar la peste, e stava riguardato. Non gli entrò in casa, ma, datogli una voce dalla strada, lo fece affacciare alla finestra.
– Ah ah! – disse Bortolo: – l'hai scampata, tu. Buon per te!
– Sto ancora un po' male in gambe, come vedi, ma, in quanto al pericolo, ne son fuori.
– Eh! vorrei esser io ne' tuoi piedi. A dire: sto bene, le altre volte, pareva di dir tutto; ma ora conta poco. Chi può arrivare a dire: sto meglio; quella sì è una bella parola!
Renzo, fatto al cugino qualche buon augurio, gli comunicò la sua risoluzione.
– Va', questa volta, che il cielo ti benedica, – rispose quello: – cerca di schivar la giustizia, com'io cercherò di schivare il contagio; e, se Dio vuole che la ci vada bene a tutt'e due, ci rivedremo.
– Oh! torno sicuro: e se potessi non tornar solo! Basta; spero.
– Torna pure accompagnato; chè, se Dio vuole, ci sarà da lavorar per tutti, e ci faremo buona compagnia. Purchè tu mi ritrovi, e che sia finito questo diavolo d'influsso!
– Ci rivedremo, ci rivedremo; ci dobbiam rivedere!
– Torno a dire: Dio voglia!
Per alquanti giorni, Renzo si tenne in esercizio, per esperimentar le sue forze, e accrescerle; e appena gli parve di poter far la strada, si dispose a partire. Si mise sotto panni una cintura, con dentro que' cinquanta scudi, che non aveva mai intaccati, e de' quali non aveva mai fatto parola, neppur con Bortolo; prese alcuni altri pochi quattrini, che aveva messi da parte giorno per giorno, risparmiando su tutto; prese sotto il braccio un fagottino di panni; si mise in tasca un benservito, che s'era fatto fare a buon conto, dal secondo padrone, sotto il nome d'Antonio Rivolta; in un taschino de' calzoni si mise un coltellaccio, ch'era il meno che un galantuomo potesse portare a que' tempi; e s'avviò, agli ultimi d'agosto, tre giorni dopo che don Rodrigo era stato portato al lazzeretto. Prese verso Lecco, volendo, per non andar così alla cieca a Milano, passar dal suo paese, dove sperava di trovare Agnese viva, e di cominciare a saper da lei qualcheduna delle tante cose che si struggeva di sapere.
I pochi guariti dalla peste erano, in mezzo al resto della popolazione, veramente come una classe privilegiata. Una gran parte dell'altra gente languiva o moriva; e quelli ch'erano stati fin allora illesi dal morbo, ne vivevano in continuo timore; andavan riservati, guardinghi, con passi misurati, con visi sospettosi, con fretta ed esitazione insieme: chè tutto poteva esser contro di loro arme di ferita mortale. Quegli altri all'opposto, sicuri a un di presso del fatto loro (giacchè aver due volte la peste era caso piuttosto prodigioso che raro), giravano per mezzo al contagio franchi e risoluti; come i cavalieri d'un'epoca del medio evo, ferrati fin dove ferro ci poteva stare, e sopra palafreni accomodati anch'essi, per quanto era fattibile, in quella maniera, andavano a zonzo (donde quella loro gloriosa denominazione d'erranti), a zonzo e alla ventura, in mezzo a una povera marmaglia pedestre di cittadini e di villani, che, per ribattere e ammortire i colpi, non avevano indosso altro che cenci. Bello, savio ed utile mestiere! mestiere, proprio, da far la prima figura in un trattato d'economia politica.
Con una tale sicurezza, temperata però dall'inquietudini che il lettore sa, e contristata dallo spettacolo frequente, dal pensiero incessante della calamità comune, andava Renzo verso casa sua, sotto un bel cielo e per un bel paese, ma non incontrando, dopo lunghi tratti di tristissima solitudine, se non qualche ombra vagante piuttosto che persona viva, o cadaveri portati alla fossa, senza onor d'esequie, senza canto, senza accompagnamento. A mezzo circa della giornata, si fermò in un boschetto, a mangiare un po' di pane e di companatico che aveva portato con sè. Frutte, n'aveva a sua disposizione, lungo la strada, anche più del bisogno: fichi, pesche, susine, mele, quante n'avesse volute; bastava ch'entrasse ne' campi a coglierne, o a raccattarle sotto gli alberi, dove ce n'era come se fosse grandinato; giacchè l'anno era straordinariamente abbondante, di frutte specialmente; e non c'era quasi chi se ne prendesse pensiero: anche l'uve nascondevano, per dir così, i pampani, ed eran lasciate in balìa del primo occupante.
Verso sera, scoprì il suo paese. A quella vista, quantunque ci dovesse esser preparato, si sentì dare come una stretta al cuore: fu assalito in un punto da una folla di rimembranze dolorose, e di dolorosi presentimenti: gli pareva d'aver negli orecchi que' sinistri tocchi a martello che l'avevan come accompagnato, inseguito, quand'era fuggito da que' luoghi; e insieme sentiva, per dir così, un silenzio di morte che ci regnava attualmente. Un turbamento ancor più forte provò allo sboccare sulla piazzetta davanti alla chiesa; e ancora peggio s'aspettava al termine del cammino: chè dove aveva disegnato d'andare a fermarsi, era a quella casa ch'era stato solito altre volte di chiamar la casa di Lucia. Ora non poteva essere, tutt'al più, che quella d'Agnese; e la sola grazia, che sperava dal cielo era di trovarcela in vita e in salute. E in quella casa si proponeva di chiedere alloggio, congetturando bene che la sua non dovesse esser più abitazione che da topi e da faine.
Non volendo farsi vedere, prese per una viottola di fuori, quella stessa per cui era venuto in buona compagnia, quella notte così fatta, per sorprendere il curato. A mezzo circa, c'era da una parte la vigna, e dall'altra la casetta di Renzo; sicchè, passando, potrebbe entrare un momento nell'una e nell'altra, a vedere un poco come stesse il fatto suo.
Andando, guardava innanzi, ansioso insieme e timoroso di veder qualcheduno; e, dopo pochi passi, vide infatti un uomo in camicia, seduto in terra, con le spalle appoggiate a una siepe di gelsomini, in un'attitudine d'insensato: e, a questa, e poi anche alla fisonomia, gli parve di raffigurar quel povero mezzo scemo di Gervaso ch'era venuto per secondo testimonio alla sciagurata spedizione. Ma essendosegli avvicinato, dovette accertarsi ch'era in vece quel Tonio così sveglio che ce l'aveva condotto. La peste, togliendogli il vigore del corpo insieme e della mente, gli aveva svolto in faccia e in ogni suo atto un piccolo e velato germe di somiglianza che aveva con l'incantato fratello.
– Oh Tonio! – gli disse Renzo, fermandosegli davanti: – sei tu?
Tonio alzò gli occhi, senza mover la testa.
– Tonio! non mi riconosci?
– A chi la tocca, la tocca, – rispose Tonio, rimanendo poi con la bocca aperta.
– L'hai addosso eh? povero Tonio; ma non mi riconosci più?
– A chi la tocca, la tocca, – replicò quello, con un certo sorriso sciocco. Renzo, vedendo che non ne caverebbe altro, seguitò la sua strada, più contristato. Ed ecco spuntar da una cantonata, e venire avanti una cosa nera, che riconobbe subito per don Abbondio. Camminava adagio adagio, portando il bastone come chi n'è portato a vicenda; e di mano in mano che s'avvicinava, sempre più si poteva conoscere nel suo volto pallido e smunto, e in ogni atto, che anche lui doveva aver passata la sua burrasca. Guardava anche lui; gli pareva e non gli pareva: vedeva qualcosa di forestiero nel vestiario; ma era appunto forestiero di quel di Bergamo.
"È lui senz'altro!" disse tra sè, e alzò le mani al cielo, con un movimento di maraviglia scontenta, restandogli sospeso in aria il bastone che teneva nella destra; e si vedevano quelle povere braccia ballar nelle maniche, dove altre volte stavano appena per l'appunto. Renzo gli andò incontro, allungando il passo, e gli fece una riverenza; chè, sebbene si fossero lasciati come sapete, era però sempre il suo curato.
– Siete qui, voi? – esclamò don Abbondio.
– Son qui, come lei vede. Si sa niente di Lucia?
– Che volete che se ne sappia? Non se ne sa niente. È a Milano, se pure è ancora in questo mondo. Ma voi....
– E Agnese, è viva?
– Può essere; ma chi volete che lo sappia? non è qui. Ma....
– Dov'è?
– È andata a starsene nella Valsassina, da que' suoi parenti, a Pasturo, sapete bene; chè là dicono che la peste non faccia il diavolo come qui. Ma voi, dico....
– Questa la mi dispiace. E il padre Cristoforo....?
– È andato via che è un pezzo. Ma....
– Lo sapevo; me l'hanno fatto scrivere: domandavo se per caso fosse tornato da queste parti.
– Oh giusto! non se n'è più sentito parlare. Ma voi....
– La mi dispiace anche questa.
– Ma voi, dico, cosa venite a far da queste parti, per l'amor del cielo? Non sapete che bagattella di cattura....?
– Cosa m'importa? Hanno altro da pensare. Ho voluto venire anch'io una volta a vedere i fatti miei. E non si sa proprio....?
– Cosa volete vedere? che or ora non c'è più nessuno, non c'è più niente. E dico, con quella bagattella di cattura, venir qui, proprio in paese, in bocca al lupo, c'è giudizio? Fate a modo d'un vecchio che è obbligato ad averne più di voi, e che vi parla per l'amore che vi porta; legatevi le scarpe bene, e, prima che nessuno vi veda, tornate di dove siete venuto; e se siete stato visto, tanto più tornatevene di corsa. Vi pare che sia aria per voi, questa? Non sapete che sono venuti a cercarvi, che hanno frugato, frugato, buttato sottosopra....
– Lo so pur troppo, birboni!
– Ma dunque....!
– Ma se le dico che non ci penso. E colui, è vivo ancora? è qui?
– Vi dico che non c'è nessuno; vi dico che non pensiate alle cose di qui; vi dico che....
– Domando se è qui, colui.
– Oh santo cielo! Parlate meglio. Possibile che abbiate ancora addosso tutto quel fuoco, dopo tante cose!
– C'è, o non c'è?
– Non c'è, via. Ma, e la peste, figliuolo, la peste! Chi è che vada in giro, in questi tempi?
– Se non ci fosse altro che la peste in questo mondo.... dico per me: l'ho avuta, e son franco.
– Ma dunque! ma dunque! non sono avvisi questi? Quando se n'è scampata una di questa sorte, mi pare che si dovrebbe ringraziare il cielo, e....
– Lo ringrazio bene.
– E non andarne a cercar dell'altre, dico. Fate a modo mio....
– L'ha avuta anche lei, signor curato, se non m'inganno.
– Se l'ho avuta! Perfida e infame è stata: son qui per miracolo: basta dire che m'ha conciato in questa maniera che vedete. Ora avevo proprio bisogno d'un po' di quiete, per rimettermi in tono: via, cominciavo a stare un po' meglio.... In nome del cielo, cosa venite a far qui? Tornate....
– Sempre l'ha con questo tornare, lei. Per tornare, tanto n'avevo a non movermi. Dice: cosa venite? cosa venite? Oh bella! vengo, anch'io, a casa mia.
– Casa vostra....
– Mi dica; ne son morti molti qui?....
– Eh eh! – esclamò don Abbondio; e, cominciando da Perpetua, nominò una filastrocca di persone e di famiglie intere. Renzo s'aspettava pur troppo qualcosa di simile; ma al sentir tanti nomi di persone che conosceva, d'amici, di parenti, stava addolorato, col capo basso, esclamando ogni momento: – poverino! poverina! poverini!
– Vedete! – continuò don Abbondio: – e non è finita. Se quelli che restano non metton giudizio questa volta, e scacciar tutti i grilli dalla testa, non c'è più altro che la fine del mondo.
– Non dubiti; che già non fo conto di fermarmi qui.
– Ah! sia ringraziato il cielo, che la v'è entrata! E, già s'intende, fate ben conto di ritornar sul bergamasco.
– Di questo non si prenda pensiero.
– Che! non vorreste già farmi qualche sproposito peggio di questo?
– Lei non ci pensi, dico; tocca a me: non son più un bambino: ho l'uso della ragione. Spero che, a buon conto, non dirà a nessuno d'avermi visto. È sacerdote; sono una sua pecora: non mi vorrà tradire.
– Ho inteso, – disse don Abbondio, sospirando stizzosamente: – ho inteso. Volete rovinarvi voi, e rovinarmi me. Non vi basta di quelle che avete passate voi; non vi basta di quelle che ho passate io. Ho inteso, ho inteso –. E, continuando a borbottar tra i denti quest'ultime parole, riprese per la sua strada.
Renzo rimase lì tristo e scontento, a pensar dove anderebbe a fermarsi. In quella enumerazion di morti fattagli da don Abbondio, c'era una famiglia di contadini portata via tutta dal contagio, salvo un giovinotto, dell'età di Renzo a un di presso, e suo compagno fin da piccino; la casa era pochi passi fuori del paese. Pensò d'andar lì.
E andando, passò davanti alla sua vigna; e già dal di fuori potè subito argomentare in che stato la fosse. Una vetticciola, una fronda d'albero di quelli che ci aveva lasciati, non si vedeva passare il muro; se qualcosa si vedeva, era tutta roba venuta in sua assenza. S'affacciò all'apertura (del cancello non c'eran più neppure i gangheri); diede un'occhiata in giro: povera vigna! Per due inverni di seguito, la gente del paese era andata a far legna – nel luogo di quel poverino –, come dicevano. Viti, gelsi, frutti d'ogni sorte, tutto era stato strappato alla peggio, o tagliato al piede. Si vedevano però ancora i vestigi dell'antica coltura: giovani tralci, in righe spezzate, ma che pure segnavano la traccia de' filari desolati; qua e là, rimessiticci o getti di gelsi, di fichi, di peschi, di ciliegi, di susini; ma anche questo si vedeva sparso, soffogato, in mezzo a una nuova, varia e fitta generazione, nata e cresciuta senza l'aiuto della man dell'uomo. Era una marmaglia d'ortiche, di felci, di logli, di gramigne, di farinelli, d'avene salvatiche, d'amaranti verdi, di radicchielle, d'acetoselle, di panicastrelle e d'altrettali piante; di quelle, voglio dire, di cui il contadino d'ogni paese ha fatto una gran classe a modo suo, denominandole erbacce, o qualcosa di simile. Era un guazzabuglio di steli, che facevano a soverchiarsi l'uno con l'altro nell'aria, o a passarsi avanti, strisciando sul terreno, a rubarsi in somma il posto per ogni verso; una confusione di foglie, di fiori, di frutti, di cento colori, di cento forme, di cento grandezze: spighette, pannocchiette, ciocche, mazzetti, capolini bianchi, rossi, gialli, azzurri. Tra questa marmaglia di piante ce n'era alcune di più rilevate e vistose, non però migliori, almeno la più parte: l'uva turca, più alta di tutte, co' suoi rami allargati, rosseggianti, co' suoi pomposi foglioni verdecupi, alcuni già orlati di porpora, co' suoi grappoli ripiegati, guarniti di bacche paonazze al basso, più su di porporine, poi di verdi, e in cima di fiorellini biancastri; il tasso barbasso, con le sue gran foglie lanose a terra, e lo stelo diritto all'aria, e le lunghe spighe sparse e come stellate di vivi fiori gialli: cardi, ispidi ne' rami, nelle foglie, ne' calici, donde uscivano ciuffetti di fiori bianchi o porporini, ovvero si staccavano, portati via dal vento, pennacchioli argentei e leggieri. Qui una quantità di vilucchioni arrampicati e avvoltati a' nuovi rampolli d'un gelso, gli avevan tutti ricoperti delle lor foglie ciondoloni, e spenzolavano dalla cima di quelli le lor campanelle candide e molli: là una zucca salvatica, co' suoi chicchi vermigli, s'era avviticchiata ai nuovi tralci d'una vite; la quale, cercato invano un più saldo sostegno, aveva attaccati a vicenda i suoi viticci a quella; e, mescolando i loro deboli steli e le loro foglie poco diverse, si tiravan giù, pure a vicenda, come accade spesso ai deboli che si prendon l'uno con l'altro per appoggio. Il rovo era per tutto; andava da una pianta all'altra, saliva, scendeva, ripiegava i rami o gli stendeva, secondo gli riuscisse; e, attraversato davanti al limitare stesso, pareva che fosse lì per contrastare il passo, anche al padrone.
Ma questo non si curava d'entrare in una tal vigna; e forse non istette tanto a guardarla, quanto noi a farne questo po' di schizzo. Tirò di lungo: poco lontano c'era la sua casa; attraversò l'orto, camminando fino a mezza gamba tra l'erbacce di cui era popolato, coperto, come la vigna. Mise piede sulla soglia d'una delle due stanze che c'era a terreno: al rumore de' suoi passi, al suo affacciarsi, uno scompiglìo, uno scappare incrocicchiato di topacci, un cacciarsi dentro il sudiciume che copriva tutto il pavimento: era ancora il letto de' lanzichenecchi. Diede un'occhiata alle pareti: scrostate, imbrattate, affumicate. Alzò gli occhi al palco: un parato di ragnateli. Non c'era altro. Se n'andò anche di là, mettendosi le mani ne' capelli; tornò indietro, rifacendo il sentiero che aveva aperto lui, un momento prima; dopo pochi passi, prese un'altra straducola a mancina, che metteva ne' campi; e senza veder nè sentire anima vivente, arrivò vicino alla casetta dove aveva pensato di fermarsi. Già principiava a farsi buio. L'amico era sull'uscio, a sedere sur un panchetto di legno, con le braccia incrociate, con gli occhi fissi al cielo, come un uomo sbalordito dalle disgrazie, e insalvatichito dalla solitudine. Sentendo un calpestìo, si voltò a guardar chi fosse, e, a quel che gli parve di vedere così al barlume, tra i rami e le fronde, disse, ad alta voce, rizzandosi e alzando le mani: – non ci son che io? non ne ho fatto abbastanza ieri? Lasciatemi un po' stare, che sarà anche questa un'opera di misericordia.
Renzo, non sapendo cosa volesse dir questo, gli rispose chiamandolo per nome.
– Renzo....! – disse quello, esclamando insieme e interrogando.
– Proprio, – disse Renzo; e si corsero incontro.
– Sei proprio tu! – disse l'amico, quando furon vicini: – oh che gusto ho di vederti! Chi l'avrebbe pensato? T'avevo preso per Paolin de' morti, che vien sempre a tormentarmi, perchè vada a sotterrare. Sai che son rimasto solo? solo! solo, come un romito!
– Lo so pur troppo, – disse Renzo. E così, barattando e mescolando in fretta saluti, domande e risposte, entrarono insieme nella casuccia. E lì, senza sospendere i discorsi, l'amico si mise in faccende per fare un po' d'onore a Renzo, come si poteva così all'improvviso e in quel tempo. Mise l'acqua al fuoco, e cominciò a far la polenta; ma cedè poi il matterello a Renzo, perchè la dimenasse; e se n'andò dicendo: – son rimasto solo; ma! son rimasto solo!
Tornò con un piccol secchio di latte, con un po' di carne secca, con un paio di raveggioli, con fichi e pesche; e posato il tutto, scodellata la polenta sulla tafferìa, si misero insieme a tavola, ringraziandosi scambievolmente, l'uno della visita, l'altro del ricevimento. E, dopo un'assenza di forse due anni, si trovarono a un tratto molto più amici di quello che avesser mai saputo d'essere nel tempo che si vedevano quasi ogni giorno; perchè all'uno e all'altro, dice qui il manoscritto, eran toccate di quelle cose che fanno conoscere che balsamo sia all'animo la benevolenza; tanto quella che si sente, quanto quella che si trova negli altri.
Certo, nessuno poteva tenere presso di Renzo il luogo d'Agnese, nè consolarlo della di lei assenza, non solo per quell'antica e speciale affezione, ma anche perchè, tra le cose che a lui premeva di decifrare, ce n'era una di cui essa sola aveva la chiave. Stette un momento tra due, se dovesse continuare il suo viaggio, o andar prima in cerca d'Agnese, giacchè n'era così poco lontano; ma, considerato che della salute di Lucia, Agnese non ne saprebbe nulla, restò nel primo proposito d'andare addirittura a levarsi questo dubbio, a aver la sua sentenza, e di portar poi lui le nuove alla madre. Però, anche dall'amico seppe molte cose che ignorava, e di molte venne in chiaro che non sapeva bene, sui casi di Lucia, e sulle persecuzioni che gli avevan fatte a lui, e come don Rodrigo se n'era andato con la coda tra le gambe, e non s'era più veduto da quelle parti; insomma su tutto quell'intreccio di cose. Seppe anche (e non era per Renzo cognizione di poca importanza) come fosse proprio il casato di don Ferrante: chè Agnese gliel aveva bensì fatto scrivere dal suo segretario; ma sa il cielo com'era stato scritto; e l'interprete bergamasco, nel leggergli la lettera, n'aveva fatta una parola tale, che, se Renzo fosse andato con essa a cercar ricapito di quella casa in Milano, probabilmente non avrebbe trovato persona che indovinasse di chi voleva parlare. Eppure quello era l'unico filo che avesse, per andar in cerca di Lucia. In quanto alla giustizia, potè confermarsi sempre più ch'era un pericolo abbastanza lontano, per non darsene gran pensiero: il signor podestà era morto di peste: chi sa quando se ne manderebbe un altro; anche la sbirraglia se n'era andata la più parte; quelli che rimanevano, avevan tutt'altro da pensare che alle cose vecchie.
Raccontò anche lui all'amico le sue vicende, e n'ebbe in contraccambio cento storie, del passaggio dell'esercito, della peste, d'untori, di prodigi. – Son cose brutte, – disse l'amico, accompagnando Renzo in una camera che il contagio aveva resa disabitata; – cose che non si sarebbe mai creduto di vedere; cose da levarvi l'allegria per tutta la vita; ma però, a parlarne tra amici, è un sollievo.
Allo spuntar del giorno, eran tutt'e due in cucina; Renzo in arnese da viaggio, con la sua cintura nascosta sotto il farsetto, e il coltellaccio nel taschino de' calzoni: il fagottino, per andar più lesto, lo lasciò in deposito presso all'ospite. – Se la mi va bene, – gli disse, – se la trovo in vita, se.... basta.... ripasso di qui; corro a Pasturo, a dar la buona nuova a quella povera Agnese, e poi, e poi.... Ma se, per disgrazia, per disgrazia che Dio non voglia.... allora, non so quel che farò, non so dov'anderò: certo, da queste parti non mi vedete più –. E così parlando, ritto sulla soglia dell'uscio, con la testa per aria, guardava con un misto di tenerezza e d'accoramento, l'aurora del suo paese che non aveva più veduta da tanto tempo. L'amico gli disse, come s'usa, di sperar bene; volle che prendesse con sè qualcosa da mangiare; l'accompagnò per un pezzetto di strada, e lo lasciò con nuovi augùri.
Renzo, s'incamminò con la sua pace, bastandogli d'arrivar vicino a Milano in quel giorno, per entrarci il seguente, di buon'ora, e cominciar subito la sua ricerca. Il viaggio fu senza accidenti e senza nulla che potesse distrar Renzo da' suoi pensieri, fuorchè le solite miserie e malinconie. Come aveva fatto il giorno avanti, si fermò a suo tempo, in un boschetto a mangiare un boccone, e a riposarsi. Passando per Monza, davanti a una bottega aperta, dove c'era de' pani in mostra, ne chiese due, per non rimanere sprovvisto, in ogni caso. Il fornaio, gl'intimò di non entrare, e gli porse sur una piccola pala una scodelletta, con dentro acqua e aceto, dicendogli che buttasse lì i danari; e fatto questo, con certe molle, gli porse, l'uno dopo l'altro, i due pani, che Renzo si mise uno per tasca.
Verso sera, arriva a Greco, senza però saperne il nome; ma, tra un po' di memoria de' luoghi, che gli era rimasta dell'altro viaggio, e il calcolo del cammino fatto da Monza in poi, congetturando che doveva esser poco lontano dalla città, uscì dalla strada maestra, per andar ne' campi in cerca di qualche cascinotto, e lì passar la notte; chè con osterie non si voleva impicciare. Trovò meglio di quel che cercava: vide un'apertura in una siepe che cingeva il cortile d'una cascina; entrò a buon conto. Non c'era nessuno: vide da un canto un gran portico, con sotto del fieno ammontato, e a quello appoggiata una scala a mano; diede un'occhiata in giro, e poi salì alla ventura; s'accomodò per dormire, e infatti s'addormentò subito, per non destarsi che all'alba. Allora, andò carpon carponi verso l'orlo di quel gran letto; mise la testa fuori, e non vedendo nessuno, scese di dov'era salito, uscì di dov'era entrato, s'incamminò per viottole, prendendo per sua stella polare il duomo; e dopo un brevissimo cammino, venne a sbucar sotto le mura di Milano, tra porta Orientale e porta Nuova, e molto vicino a questa.

CAPITOLO XXXIV
In quanto alla maniera di penetrare in città, Renzo aveva sentito, così all'ingrosso, che c'eran ordini severissimi di non lasciar entrar nessuno, senza bulletta di sanità; ma che in vece ci s'entrava benissimo, chi appena sapesse un po' aiutarsi e cogliere il momento. Era infatti così; e lasciando anche da parte le cause generali, per cui in que' tempi ogni ordine era poco eseguito; lasciando da parte le speciali, che rendevano così malagevole la rigorosa esecuzione di questo; Milano si trovava ormai in tale stato, da non veder cosa giovasse guardarlo, e da cosa; e chiunque ci venisse, poteva parer piuttosto noncurante della propria salute, che pericoloso a quella de' cittadini.
Su queste notizie, il disegno di Renzo era di tentare d'entrar dalla prima porta a cui si fosse abbattuto; se ci fosse qualche intoppo, riprender le mura di fuori, finchè ne trovasse un'altra di più facile accesso. E sa il cielo quante porte s'immaginava che Milano dovesse avere. Arrivato dunque sotto le mura, si fermò a guardar d'intorno, come fa chi, non sapendo da che parte gli convenga di prendere, par che n'aspetti, e ne chieda qualche indizio da ogni cosa. Ma, a destra e a sinistra, non vedeva che due pezzi d'una strada storta; dirimpetto, un tratto di mura; da nessuna parte, nessun segno d'uomini viventi: se non che, da un certo punto del terrapieno, s'alzava una colonna d'un fumo oscuro e denso, che salendo s'allargava e s'avvolgeva in ampi globi, perdendosi poi nell'aria immobile e bigia. Eran vestiti, letti e altre masserizie infette che si bruciavano: e di tali triste fiammate se ne faceva di continuo, non lì soltanto, ma in varie parti delle mura.
Il tempo era chiuso, l'aria pesante, il cielo velato per tutto da una nuvola o da un nebbione uguale, inerte, che pareva negare il sole, senza prometter la pioggia; la campagna d'intorno, parte incolta, e tutta arida; ogni verzura scolorita, e neppure una gocciola di rugiada sulle foglie passe e cascanti. Per di più, quella solitudine, quel silenzio, così vicino a una gran città, aggiungevano una nuova costernazione all'inquietudine di Renzo, e rendevan più tetri tutti i suoi pensieri.
Stato lì alquanto, prese la diritta, alla ventura, andando, senza saperlo, verso porta Nuova, della quale, quantunque vicina, non poteva accorgersi, a cagione d'un baluardo, dietro cui era allora nascosta. Dopo pochi passi, principiò a sentire un tintinnìo di campanelli, che cessava e ricominciava ogni tanto, e poi qualche voce d'uomo. Andò avanti e, passato il canto del baluardo, vide per la prima cosa, un casotto di legno, e sull'uscio, una guardia appoggiata al moschetto, con una cert'aria stracca e trascurata: dietro c'era uno stecconato, e dietro quello, la porta, cioè due alacce di muro, con una tettoia sopra, per riparare i battenti; i quali erano spalancati, come pure il cancello dello stecconato. Però, davanti appunto all'apertura, c'era in terra un tristo impedimento: una barella, sulla quale due monatti accomodavano un poverino, per portarlo via. Era il capo de' gabellieri, a cui, poco prima, s'era scoperta la peste. Renzo si fermò, aspettando la fine: partito il convoglio, e non venendo nessuno a richiudere il cancello, gli parve tempo, e ci s'avviò in fretta; ma la guardia, con una manieraccia, gli gridò: – olà! – Renzo si fermò di nuovo su due piedi, e, datogli d'occhio, tirò fuori un mezzo ducatone, e glielo fece vedere. Colui, o che avesse già avuta la peste, o che la temesse meno di quel che amava i mezzi ducatoni, accennò a Renzo che glielo buttasse; e vistoselo volar subito a' piedi, susurrò: – va' innanzi presto –. Renzo non se lo fece dir due volte; passò lo stecconato, passò la porta, andò avanti, senza che nessuno s'accorgesse di lui, o gli badasse; se non che, quando ebbe fatti forse quaranta passi, sentì un altro – olà – che un gabelliere gli gridava dietro. Questa volta, fece le viste di non sentire, e, senza voltarsi nemmeno, allungò il passo. – Olà! – gridò di nuovo il gabelliere, con una voce però che indicava più impazienza che risoluzione di farsi ubbidire; e non essendo ubbidito, alzò le spalle, e tornò nella sua casaccia, come persona a cui premesse più di non accostarsi troppo ai passeggieri, che d'informarsi de' fatti loro.
La strada che Renzo aveva presa, andava allora, come adesso, diritta fino al canale detto il Naviglio: i lati erano siepi o muri d'orti, chiese e conventi, e poche case. In cima a questa strada, e nel mezzo di quella che costeggia il canale, c'era una colonna, con una croce detta la croce di sant'Eusebio. E per quanto Renzo guardasse innanzi, non vedeva altro che quella croce. Arrivato al crocicchio che divide la strada circa alla metà, e guardando dalle due parti, vide a dritta, in quella strada che si chiama lo stradone di santa Teresa, un cittadino che veniva appunto verso di lui. "Un cristiano, finalmente!" disse tra sè; e si voltò subito da quella parte, pensando di farsi insegnar la strada da lui. Questo pure aveva visto il forestiero che s'avanzava; e andava squadrandolo da lontano, con uno sguardo sospettoso; e tanto più, quando s'accorse che, in vece d'andarsene per i fatti suoi, gli veniva incontro. Renzo, quando fu poco distante, si levò il cappello, da quel montanaro rispettoso che era; e tenendolo con la sinistra, mise l'altra mano nel cocuzzolo, e andò più direttamente verso lo sconosciuto. Ma questo, stralunando gli occhi affatto, fece un passo addietro, alzò un noderoso bastone, e voltata la punta, ch'era di ferro, alla vita di Renzo, gridò: – via! via! via!
– Oh oh! – gridò il giovine anche lui; rimise il cappello in testa, e, avendo tutt'altra voglia, come diceva poi, quando raccontava la cosa, che di metter su lite in quel momento, voltò le spalle a quello stravagante, e continuò la sua strada, o, per meglio dire, quella in cui si trovava avviato.
L'altro tirò avanti anche lui per la sua, tutto fremente, e voltandosi, ogni momento, indietro. E arrivato a casa, raccontò che gli s'era accostato un untore, con un'aria umile, mansueta, con un viso d'infame impostore, con lo scatolino dell'unto, o l'involtino della polvere (non era ben certo qual de' due) in mano, nel cocuzzolo del cappello, per fargli il tiro, se lui non l'avesse saputo tener lontano. – Se mi s'accostava un passo di più, – soggiunse, – l'infilavo addirittura, prima che avesse tempo d'accomodarmi me, il birbone. La disgrazia fu ch'eravamo in un luogo così solitario, chè se era in mezzo Milano, chiamavo gente, e mi facevo aiutare a acchiapparlo. Sicuro che gli si trovava quella scellerata porcheria nel cappello. Ma lì da solo a solo, mi son dovuto contentare di fargli paura, senza risicare di cercarmi un malanno; perchè un po' di polvere è subito buttata; e coloro hanno una destrezza particolare; e poi hanno il diavolo dalla loro. Ora sarà in giro per Milano: chi sa che strage fa! – E fin che visse, che fu per molt'anni, ogni volta che si parlasse d'untori, ripeteva la sua storia, e soggiungeva: – quelli che sostengono ancora che non era vero, non lo vengano a dire a me; perchè le cose bisogna averle viste.
Renzo, lontano dall'immaginarsi come l'avesse scampata bella, e agitato più dalla rabbia che dalla paura, pensava, camminando, a quell'accoglienza, e indovinava bene a un di presso ciò che lo sconosciuto aveva pensato di lui; ma la cosa gli pareva così irragionevole, che concluse tra sè che colui doveva essere un qualche mezzo matto. "La principia male, – pensava però: – par che ci sia un pianeta per me, in questo Milano. Per entrare, tutto mi va a seconda; e poi, quando ci son dentro, trovo i dispiaceri lì apparecchiati. Basta.... coll'aiuto di Dio.... se trovo.... se ci riesco a trovare.... eh! tutto sarà stato niente".
Arrivato al ponte, voltò, senza esitare, a sinistra, nella strada di san Marco, parendogli, a ragione, che dovesse condurre verso l'interno della città. E andando avanti, guardava in qua e in là, per veder se poteva scoprire qualche creatura umana; ma non ne vide altra che uno sformato cadavere nel piccol fosso che corre tra quelle poche case (che allora erano anche meno), e un pezzo della strada. Passato quel pezzo, sentì gridare: – o quell'uomo! – e guardando da quella parte, vide poco lontano, a un terrazzino d'una casuccia isolata, una povera donna, con una nidiata di bambini intorno; la quale, seguitandolo a chiamare, gli fece cenno anche con la mano. Ci andò di corsa; e quando fu vicino, – o quel giovine, – disse quella donna: – per i vostri poveri morti, fate la carità d'andare a avvertire il commissario che siamo qui dimenticati. Ci hanno chiusi in casa come sospetti, perchè il mio povero marito è morto; ci hanno inchiodato l'uscio, come vedete; e da ier mattina, nessuno è venuto a portarci da mangiare. In tante ore che siam qui, non m'è mai capitato un cristiano che me la facesse questa carità: e questi poveri innocenti moion di fame.
– Di fame! – esclamò Renzo; e, cacciate le mani nelle tasche, – ecco, ecco, – disse, tirando fuori i due pani: – calatemi giù qualcosa da metterli dentro.
– Dio ve ne renda merito; aspettate un momento, – disse quella donna; e andò a cercare un paniere, e una fune da calarlo, come fece. A Renzo intanto gli vennero in mente que' pani che aveva trovati vicino alla croce, nell'altra sua entrata in Milano, e pensava: "ecco: è una restituzione, e forse meglio che se gli avessi restituiti al proprio padrone: perchè qui è veramente un'opera di misericordia".
– In quanto al commissario che dite, la mia donna, – disse poi, mettendo i pani nel paniere, – io non vi posso servire in nulla; perchè, per dirvi la verità, son forestiero, e non son niente pratico di questo paese. Però, se incontro qualche uomo un po' domestico e umano, da potergli parlare, lo dirò a lui.
La donna lo pregò che facesse così, e gli disse il nome della strada, onde lui sapesse indicarla.
– Anche voi, – riprese Renzo, – credo che potrete farmi un piacere, una vera carità, senza vostro incomodo. Una casa di cavalieri, di gran signoroni, qui di Milano, casa *** sapreste insegnarmi dove sia?
– So che la c'è questa casa, – rispose la donna: – ma dove sia, non lo so davvero. Andando avanti di qua, qualcheduno che ve la insegni, lo troverete. E ricordatevi di dirgli anche di noi.
– Non dubitate, – disse Renzo, e andò avanti.
A ogni passo, sentiva crescere e avvicinarsi un rumore che già aveva cominciato a sentire mentre era lì fermo a discorrere: un rumor di ruote e di cavalli, con un tintinnìo di campanelli, e ogni tanto un chioccar di fruste, con un accompagnamento d'urli. Guardava innanzi, ma non vedeva nulla. Arrivato allo sbocco di quella strada, scoprendosegli davanti la piazza di san Marco, la prima cosa che gli diede nell'occhio, furon due travi ritte, con una corda, e con certe carrucole; e non tardò a riconoscere (ch'era cosa famigliare in quel tempo) l'abbominevole macchina della tortura. Era rizzata in quel luogo, e non in quello soltanto, ma in tutte le piazze e nelle strade più spaziose, affinchè i deputati d'ogni quartiere, muniti a questo d'ogni facoltà più arbitraria, potessero farci applicare immediatamente chiunque paresse loro meritevole di pena: o sequestrati che uscissero di casa, o subalterni che non facessero il loro dovere, o chiunque altro. Era uno di que' rimedi eccessivi e inefficaci de' quali, a quel tempo, e in que' momenti specialmente, si faceva tanto scialacquìo.
Ora, mentre Renzo guarda quello strumento, pensando perchè possa essere alzato in quel luogo, sente avvicinarsi sempre più il rumore, e vede spuntar dalla cantonata della chiesa un uomo che scoteva un campanello: era un apparitore; e dietro a lui due cavalli che, allungando il collo, e puntando le zampe, venivano avanti a fatica; e strascinato da quelli, un carro di morti, e dopo quello un altro, e poi un altro e un altro; e di qua e di là, monatti alle costole de' cavalli, spingendoli, a frustate, a punzoni, a bestemmie. Eran que' cadaveri, la più parte ignudi, alcuni mal involtati in qualche cencio, ammonticchiati, intrecciati insieme, come un gruppo di serpi che lentamente si svolgano al tepore della primavera; chè, a ogni intoppo, a ogni scossa, si vedevan que' mucchi funesti tremolare e scompaginarsi bruttamente, e ciondolar teste, e chiome verginali arrovesciarsi, e braccia svincolarsi, e batter sulle rote, mostrando all'occhio già inorridito come un tale spettacolo poteva divenire più doloroso e più sconcio.
Il giovine s'era fermato sulla cantonata della piazza, vicino alla sbarra del canale, e pregava intanto per que' morti sconosciuti. Un atroce pensiero gli balenò in mente: "forse là, là insieme, là sotto.... Oh, Signore! fate che non sia vero! fate ch'io non ci pensi!"
Passato il convoglio funebre, Renzo si mosse, attraversò la piazza, prendendo lungo il canale a mancina, senz'altra ragione della scelta, se non che il convoglio era andato dall'altra parte. Fatti que' quattro passi tra il fianco della chiesa e il canale, vide a destra il ponte Marcellino; prese di lì, e riuscì in Borgo Nuovo. E guardando innanzi, sempre con quella mira di trovar qualcheduno da farsi insegnar la strada, vide in fondo a quella un prete in farsetto, con un bastoncino in mano, ritto vicino a un uscio socchiuso, col capo chinato, e l'orecchio allo spiraglio; e poco dopo lo vide alzar la mano e benedire. Congetturò quello ch'era di fatto, cioè che finisse di confessar qualcheduno; e disse tra sè: "questo è l'uomo che fa per me. Se un prete, in funzion di prete, non ha un po' di carità, un po' d'amore e di buona grazia, bisogna dire che non ce ne sia più in questo mondo".
Intanto il prete, staccatosi dall'uscio, veniva dalla parte di Renzo, tenendosi, con gran riguardo, nel mezzo della strada. Renzo, quando gli fu vicino, si levò il cappello, e gli accennò che desiderava parlargli, fermandosi nello stesso tempo, in maniera da fargli intendere che non si sarebbe accostato di più. Quello pure si fermò, in atto di stare a sentire, puntando però in terra il suo bastoncino davanti a sè, come per farsene un baluardo. Renzo espose la sua domanda, alla quale il prete soddisfece, non solo con dirgli il nome della strada dove la casa era situata, ma dandogli anche, come vide che il poverino n'aveva bisogno, un po' d'itinerario; indicandogli, cioè, a forza di diritte e di mancine, di chiese e di croci, quell'altre sei o otto strade che aveva da passare per arrivarci.
– Dio la mantenga sano, in questi tempi, e sempre, – disse Renzo: e mentre quello si moveva per andarsene, – un'altra carità, – soggiunse; e gli disse della povera donna dimenticata. Il buon prete ringraziò lui d'avergli dato occasione di fare una carità così necessaria; e, dicendo che andava ad avvertire chi bisognava, tirò avanti. Renzo si mosse anche lui, e, camminando, cercava di fare a se stesso una ripetizione dell'itinerario, per non esser da capo a dover domandare a ogni cantonata. Ma non potreste immaginarvi come quell'operazione gli riuscisse penosa, e non tanto per la difficoltà della cosa in sè, quanto per un nuovo turbamento che gli era nato nell'animo. Quel nome della strada, quella traccia del cammino l'avevan messo così sottosopra. Era l'indizio che aveva desiderato e domandato, e del quale non poteva far di meno; nè gli era stato detto nient'altro, da che potesse ricavare nessun augurio sinistro; ma che volete? quell'idea un po' più distinta d'un termine vicino, dove uscirebbe d'una grand'incertezza, dove potrebbe sentirsi dire: è viva, o sentirsi dire: è morta; quell'idea l'aveva così colpito che, in quel momento, gli sarebbe piaciuto più di trovarsi ancora al buio di tutto, d'essere al principio del viaggio, di cui ormai toccava la fine. Raccolse però le sue forze, e disse a se stesso: "ehi! se principiamo ora a fare il ragazzo, com'anderà?" Così rinfrancato alla meglio, seguitò la sua strada, inoltrandosi nella città.
Quale città! e cos'era mai, al paragone, quello ch'era stata l'anno avanti, per cagion della fame!
Renzo s'abbatteva appunto a passare per una delle parti più squallide e più desolate: quella crociata di strade che si chiamava il carrobio di porta Nuova. (C'era allora una croce nel mezzo, e, dirimpetto ad essa, accanto a dove ora è san Francesco di Paola, una vecchia chiesa col titolo di sant'Anastasia). Tanta era stata in quel vicinato la furia del contagio, e il fetor de' cadaveri lasciati lì che i pochi rimasti vivi erano stati costretti a sgomberare: sicchè, alla mestizia che dava al passeggiero quell'aspetto di solitudine e d'abbandono, s'aggiungeva l'orrore e lo schifo delle tracce e degli avanzi della recente abitazione. Renzo affrettò il passo, facendosi coraggio col pensare che la meta non doveva essere così vicina, e sperando che, prima d'arrivarci, troverebbe mutata, almeno in parte, la scena; e infatti, di lì a non molto, riuscì in un luogo che poteva pur dirsi città di viventi; ma quale città ancora, e quali viventi! Serrati, per sospetto e per terrore, tutti gli usci di strada, salvo quelli che fossero spalancati per esser le case disabitate, o invase; altri inchiodati e sigillati, per esser nelle case morta o ammalata gente di peste; altri segnati d'una croce fatta col carbone, per indizio ai monatti, che c'eran de' morti da portar via: il tutto più alla ventura che altro, secondo che si fosse trovato piuttosto qua che là un qualche commissario della Sanità o altro impiegato, che avesse voluto eseguir gli ordini, o fare un'angheria. Per tutto cenci e, più ributtanti de' cenci, fasce marciose, strame ammorbato, o lenzoli buttati dalle finestre; talvolta corpi, o di persone morte all'improvviso, nella strada, e lasciati lì fin che passasse un carro da portarli via, o cascati da' carri medesimi, o buttati anch'essi dalle finestre: tanto l'insistere e l'imperversar del disastro aveva insalvatichiti gli animi, e fatto dimenticare ogni cura di pietà, ogni riguardo sociale! Cessato per tutto ogni rumor di botteghe, ogni strepito di carrozze, ogni grido di venditori, ogni chiacchierìo di passeggieri, era ben raro che quel silenzio di morte fosse rotto da altro che da rumor di carri funebri, da lamenti di poveri, da rammarichìo d'infermi, da urli di frenetici, da grida di monatti. All'alba, a mezzogiorno, a sera, una campana del duomo dava il segno di recitar certe preci assegnate dall'arcivescovo: a quel tocco rispondevan le campane dell'altre chiese; e allora avreste veduto persone affacciarsi alle finestre, a pregare in comune; avreste sentito un bisbiglio di voci e di gemiti, che spirava una tristezza mista pure di qualche conforto.
Morti a quell'ora forse i due terzi de' cittadini, andati via o ammalati una buona parte del resto, ridotto quasi a nulla il concorso della gente di fuori, de' pochi che andavan per le strade, non se ne sarebbe per avventura, in un lungo giro, incontrato uno solo in cui non si vedesse qualcosa di strano, e che dava indizio d'una funesta mutazione di cose. Si vedevano gli uomini più qualificati, senza cappa nè mantello, parte allora essenzialissima del vestiario civile; senza sottana i preti, e anche de' religiosi in farsetto; dismessa in somma ogni sorte di vestito che potesse con gli svolazzi toccar qualche cosa, o dare (ciò che si temeva più di tutto il resto) agio agli untori. E fuor di questa cura d'andar succinti e ristretti il più che fosse possibile, negletta e trasandata ogni persona; lunghe le barbe di quelli che usavan portarle, cresciute a quelli che prima costumavan di raderle; lunghe pure e arruffate le capigliature, non solo per quella trascuranza che nasce da un invecchiato abbattimento, ma per esser divenuti sospetti i barbieri, da che era stato preso e condannato, come untor famoso, uno di loro, Giangiacomo Mora: nome che, per un pezzo, conservò una celebrità municipale d'infamia, e ne meriterebbe una ben più diffusa e perenne di pietà. I più tenevano da una mano un bastone, alcuni anche una pistola, per avvertimento minaccioso a chi avesse voluto avvicinarsi troppo; dall'altra pasticche odorose, o palle di metallo o di legno traforate, con dentro spugne inzuppate d'aceti medicati; e se le andavano ogni tanto mettendo al naso, o ce le tenevano di continuo. Portavano alcuni attaccata al collo una boccetta con dentro un po' d'argento vivo, persuasi che avesse la virtù d'assorbire e di ritenere ogni esalazione pestilenziale; e avevan poi cura di rinnovarlo ogni tanti giorni. I gentiluomini, non solo uscivano senza il solito seguito, ma si vedevano, con una sporta in braccio, andare a comprar le cose necessarie al vitto. Gli amici, quando pur due s'incontrassero per la strada, si salutavan da lontano, con cenni taciti e frettolosi. Ognuno, camminando, aveva molto da fare, per iscansare gli schifosi e mortiferi inciampi di cui il terreno era sparso e, in qualche luogo, anche affatto ingombro: ognuno cercava di stare in mezzo alla strada, per timore d'altro sudiciume, o d'altro più funesto peso che potesse venir giù dalle finestre; per timore delle polveri venefiche che si diceva esser spesso buttate da quelle su' passeggieri; per timore delle muraglie, che potevan esser unte. Così l'ignoranza, coraggiosa e guardinga alla rovescia, aggiungeva ora angustie all'angustie, e dava falsi terrori, in compenso de' ragionevoli e salutari che aveva levati da principio.
Tal era ciò che di meno deforme e di men compassionevole si faceva vedere intorno, i sani, gli agiati: chè, dopo tante immagini di miseria, e pensando a quella ancor più grave, per mezzo alla quale dovrem condurre il lettore, non ci fermeremo ora a dir qual fosse lo spettacolo degli appestati che si strascicavano o giacevano per le strade, de' poveri, de' fanciulli, delle donne. Era tale, che il riguardante poteva trovar quasi un disperato conforto in ciò che ai lontani e ai posteri fa la più forte e dolorosa impressione; nel pensare, dico, nel vedere quanto que' viventi fossero ridotti a pochi.
In mezzo a questa desolazione aveva Renzo fatto già una buona parte del suo cammino, quando, distante ancor molti passi da una strada in cui doveva voltare, sentì venir da quella un vario frastono, nel quale si faceva distinguere quel solito orribile tintinnìo.
Arrivato alla cantonata della strada, ch'era una delle più larghe, vide quattro carri fermi nel mezzo; e come, in un mercato di granaglie, si vede un andare e venire di gente, un caricare e un rovesciar di sacchi, tale era il movimento in quel luogo: monatti ch'entravan nelle case, monatti che n'uscivan con un peso su le spalle, e lo mettevano su l'uno o l'altro carro: alcuni con la divisa rossa, altri senza quel distintivo, molti con uno ancor più odioso, pennacchi e fiocchi di vari colori, che quegli sciagurati portavano come per segno d'allegria, in tanto pubblico lutto. Ora da una, ora da un'altra finestra, veniva una voce lugubre: – qua, monatti! – E con suono ancor più sinistro, da quel tristo brulichìo usciva qualche vociaccia che rispondeva: – ora, ora –. Ovvero eran pigionali che brontolavano, e dicevano di far presto: ai quali i monatti rispondevano con bestemmie.
Entrato nella strada, Renzo allungò il passo, cercando di non guardar quegl'ingombri, se non quanto era necessario per iscansarli; quando il suo sguardo s'incontrò in un oggetto singolare di pietà, d'una pietà che invogliava l'animo a contemplarlo; di maniera che si fermò, quasi senza volerlo.
Scendeva dalla soglia d'uno di quegli usci, e veniva verso il convoglio, una donna, il cui aspetto annunziava una giovinezza avanzata, ma non trascorsa; e vi traspariva una bellezza velata e offuscata, ma non guasta, da una gran passione, e da un languor mortale: quella bellezza molle a un tempo e maestosa, che brilla nel sangue lombardo. La sua andatura era affaticata, ma non cascante; gli occhi non davan lacrime, ma portavan segno d'averne sparse tante; c'era in quel dolore un non so che di pacato e di profondo, che attestava un'anima tutta consapevole e presente a sentirlo. Ma non era il solo suo aspetto che, tra tante miserie, la indicasse così particolarmente alla pietà, e ravvivasse per lei quel sentimento ormai stracco e ammortito ne' cuori. Portava essa in collo una bambina di forse nov'anni, morta; ma tutta ben accomodata, co' capelli divisi sulla fronte, con un vestito bianchissimo, come se quelle mani l'avessero adornata per una festa promessa da tanto tempo, e data per premio. Nè la teneva a giacere, ma sorretta, a sedere sur un braccio, col petto appoggiato al petto, come se fosse stata viva; se non che una manina bianca a guisa di cera spenzolava da una parte, con una certa inanimata gravezza, e il capo posava sull'omero della madre, con un abbandono più forte del sonno: della madre, chè, se anche la somiglianza de' volti non n'avesse fatto fede, l'avrebbe detto chiaramente quello de' due ch'esprimeva ancora un sentimento.
Un turpe monatto andò per levarle la bambina dalle braccia, con una specie però d'insolito rispetto, con un'esitazione involontaria. Ma quella, tirandosi indietro, senza però mostrare sdegno nè disprezzo, – no! – disse: – non me la toccate per ora; devo metterla io su quel carro: prendete –. Così dicendo, aprì una mano, fece vedere una borsa, e la lasciò cadere in quella che il monatto le tese. Poi continuò: – promettetemi di non levarle un filo d'intorno, nè di lasciar che altri ardisca di farlo, e di metterla sotto terra così.
Il monatto si mise una mano al petto; e poi, tutto premuroso, e quasi ossequioso, più per il nuovo sentimento da cui era come soggiogato, che per l'inaspettata ricompensa, s'affaccendò a far un po' di posto sul carro per la morticina. La madre, dato a questa un bacio in fronte, la mise lì come sur un letto, ce l'accomodò, le stese sopra un panno bianco, e disse l'ultime parole: – addio, Cecilia! riposa in pace! Stasera verremo anche noi, per restar sempre insieme. Prega intanto per noi; ch'io pregherò per te e per gli altri –. Poi voltatasi di nuovo al monatto, – voi, – disse, – passando di qui verso sera, salirete a prendere anche me, e non me sola.
Così detto, rientrò in casa, e, un momento dopo, s'affacciò alla finestra, tenendo in collo un'altra bambina più piccola, viva, ma coi segni della morte in volto. Stette a contemplare quelle così indegne esequie della prima, finchè il carro non si mosse, finchè lo potè vedere; poi disparve. E che altro potè fare, se non posar sul letto l'unica che le rimaneva, e mettersele accanto per morire insieme? come il fiore già rigoglioso sullo stelo cade insieme col fiorellino ancora in boccia, al passar della falce che pareggia tutte l'erbe del prato.
– O Signore! – esclamò Renzo: – esauditela! tiratela a voi, lei e la sua creaturina: hanno patito abbastanza! hanno patito abbastanza!
Riavuto da quella commozione straordinaria, e mentre cerca di tirarsi in mente l'itinerario per trovare se alla prima strada deve voltare, e se a diritta o a mancina, sente anche da questa venire un altro e diverso strepito, un suono confuso di grida imperiose, di fiochi lamenti, un pianger di donne, un mugolìo di fanciulli.
Andò avanti, con in cuore quella solita trista e oscura aspettativa. Arrivato al crocicchio, vide da una parte una moltitudine confusa che s'avanzava, e si fermò lì, per lasciarla passare. Erano ammalati che venivan condotti al lazzeretto; alcuni, spinti a forza, resistevano in vano, in vano gridavano che volevan morire sul loro letto, e rispondevano con inutili imprecazioni alle bestemmie e ai comandi de' monatti che li guidavano; altri camminavano in silenzio, senza mostrar dolore, nè alcun altro sentimento, come insensati; donne co' bambini in collo; fanciulli spaventati dalle grida, da quegli ordini, da quella compagnia, più che dal pensiero confuso della morte, i quali ad alte strida imploravano la madre e le sue braccia fidate, e la casa loro. Ahi! e forse la madre, che credevano d'aver lasciata addormentata sul suo letto, ci s'era buttata, sorpresa tutt'a un tratto dalla peste; e stava lì senza sentimento, per esser portata sur un carro al lazzeretto, o alla fossa, se il carro veniva più tardi. Forse, o sciagura degna di lacrime ancor più amare! la madre, tutta occupata de' suoi patimenti, aveva dimenticato ogni cosa, anche i figli, e non aveva più che un pensiero: di morire in pace. Pure, in tanta confusione, si vedeva ancora qualche esempio di fermezza e di pietà: padri, madri, fratelli, figli, consorti, che sostenevano i cari loro, e gli accompagnavano con parole di conforto: nè adulti soltanto, ma ragazzetti, ma fanciulline che guidavano i fratellini più teneri, e, con giudizio e con compassione da grandi, raccomandavano loro d'essere ubbidienti, gli assicuravano che s'andava in un luogo dove c'era chi avrebbe cura di loro per farli guarire.
In mezzo alla malinconia e alla tenerezza di tali viste, una cosa toccava più sul vivo, e teneva in agitazione il nostro viaggiatore. La casa doveva esser lì vicina, e chi sa se tra quella gente.... Ma passata tutta la comitiva, e cessato quel dubbio, si voltò a un monatto che veniva dietro, e gli domandò della strada e della casa di don Ferrante. – In malora, tanghero, – fu la risposta che n'ebbe. Nè si curò di dare a colui quella che si meritava; ma, visto, a due passi, un commissario che veniva in coda al convoglio, e aveva un viso un po' più di cristiano, fece a lui la stessa domanda. Questo, accennando con un bastone la parte donde veniva, disse: – la prima strada a diritta, l'ultima casa grande a sinistra.
Con una nuova e più forte ansietà in cuore, il giovine prende da quella parte. È nella strada; distingue subito la casa tra l'altre, più basse e meschine; s'accosta al portone che è chiuso, mette la mano sul martello, e ce la tien sospesa, come in un'urna, prima di tirar su la polizza dove fosse scritta la sua vita, o la sua morte. Finalmente alza il martello, e dà un picchio risoluto.
Dopo qualche momento, s'apre un poco una finestra; una donna fa capolino, guardando chi era, con un viso ombroso che par che dica: monatti? vagabondi? commissari? untori? diavoli?
– Quella signora, – disse Renzo guardando in su, e con voce non troppo sicura: – ci sta qui a servire una giovine di campagna, che ha nome Lucia?
– La non c'è più; andate, – rispose quella donna, facendo atto di chiudere.
– Un momento, per carità! La non c'è più? Dov'è?
– Al lazzeretto –; e di nuovo voleva chiudere.
– Ma un momento, per l'amor del cielo! Con la peste?
– Già. Cosa nuova, eh? Andate.
– Oh povero me! Aspetti: era ammalata molto? Quanto tempo è....?
Ma intanto la finestra fu chiusa davvero.
– Quella signora! quella signora! una parola, per carità! per i suoi poveri morti! Non le chiedo niente del suo: ohe! – Ma era come dire al muro.
Afflitto della nuova, e arrabbiato della maniera, Renzo afferrò ancora il martello, e, così appoggiato alla porta, andava stringendolo e storcendolo, l'alzava per picchiar di nuovo alla disperata, poi lo teneva sospeso. In quest'agitazione, si voltò per vedere se mai ci fosse d'intorno qualche vicino, da cui potesse forse aver qualche informazione più precisa, qualche indizio, qualche lume. Ma la prima, l'unica persona che vide, fu un'altra donna, distante forse un venti passi; la quale, con un viso ch'esprimeva terrore, odio, impazienza e malizia, con cert'occhi stravolti che volevano insieme guardar lui, e guardar lontano, spalancando la bocca come in atto di gridare a più non posso, ma rattenendo anche il respiro, alzando due braccia scarne, allungando e ritirando due mani grinzose e piegate a guisa d'artigli, come se cercasse d'acchiappar qualcosa, si vedeva che voleva chiamar gente, in modo che qualcheduno non se n'accorgesse. Quando s'incontrarono a guardarsi, colei, fattasi ancor più brutta, si riscosse come persona sorpresa.
– Che diamine....? – cominciava Renzo, alzando anche lui le mani verso la donna; ma questa, perduta la speranza di poterlo far cogliere all'improvviso, lasciò scappare il grido che aveva rattenuto fin allora: – l'untore! dàgli! dàgli! dàgli all'untore!
– Chi? io! ah strega bugiarda! sta' zitta, – gridò Renzo; e fece un salto verso di lei, per impaurirla e farla chetare. Ma s'avvide subito, che aveva bisogno piuttosto di pensare ai casi suoi. Allo strillar della vecchia, accorreva gente di qua e di là; non la folla che, in un caso simile, sarebbe stata, tre mesi prima; ma più che abbastanza per poter fare d'un uomo solo quel che volessero. Nello stesso tempo, s'aprì di nuovo la finestra, e quella medesima sgarbata di prima ci s'affacciò questa volta, e gridava anche lei: – pigliatelo, pigliatelo; che dev'essere uno di que' birboni che vanno in giro a unger le porte de' galantuomini.
Renzo non istette lì a pensare: gli parve subito miglior partito sbrigarsi da coloro, che rimanere a dir le sue ragioni: diede un'occhiata a destra e a sinistra, da che parte ci fosse men gente, e svignò di là. Rispinse con un urtone uno che gli parava la strada; con un gran punzone nel petto, fece dare indietro otto o dieci passi un altro che gli correva incontro; e via di galoppo, col pugno in aria, stretto, nocchiuto, pronto per qualunque altro gli fosse venuto tra' piedi. La strada davanti era sempre libera; ma dietro le spalle sentiva il calpestìo e, più forti del calpestìo, quelle grida amare: – dàgli! dàgli! all'untore! – Non sapeva quando fossero per fermarsi; non vedeva dove si potrebbe mettere in salvo. L'ira divenne rabbia, l'angoscia si cangiò in disperazione; e, perso il lume degli occhi, mise mano al suo coltellaccio, lo sfoderò, si fermò su due piedi, voltò indietro il viso più torvo e più cagnesco che avesse fatto a' suoi giorni; e, col braccio teso, brandendo in aria la lama luccicante, gridò: – chi ha cuore, venga avanti, canaglia! che l'ungerò io davvero con questo.
Ma, con maraviglia, e con un sentimento confuso di consolazione, vide che i suoi persecutori s'eran già fermati, e stavan lì come titubanti, e che, seguitando a urlare, facevan, con le mani per aria, certi cenni da spiritati, come a gente che venisse di lontano dietro a lui. Si voltò di nuovo, e vide (chè il gran turbamento non gliel aveva lasciato vedere un momento prima) un carro che s'avanzava, anzi una fila di que' soliti carri funebri, col solito accompagnamento; e dietro, a qualche distanza, un altro mucchietto di gente che avrebbero voluto anche loro dare addosso all'untore, e prenderlo in mezzo; ma eran trattenuti dall'impedimento medesimo. Vistosi così tra due fuochi, gli venne in mente che ciò che era di terrore a coloro, poteva essere a lui di salvezza; pensò che non era tempo di far lo schizzinoso; rimise il coltellaccio nel fodero, si tirò da una parte, prese la rincorsa verso i carri, passò il primo, e adocchiò nel secondo un buono spazio voto. Prende la mira, spicca un salto; è su, piantato sul piede destro, col sinistro in aria, e con le braccia alzate.
– Bravo! bravo! – esclamarono, a una voce, i monatti, alcuni de' quali seguivano il convoglio a piedi, altri eran seduti sui carri, altri, per dire l'orribil cosa com'era, sui cadaveri, trincando da un gran fiasco che andava in giro. – Bravo! bel colpo!
– Sei venuto a metterti sotto la protezione de' monatti; fa' conto d'essere in chiesa, – gli disse uno de' due che stavano sul carro dov'era montato.
I nemici, all'avvicinarsi del treno, avevano, i più, voltate le spalle, e se n'andavano, non lasciando di gridare: – dàgli! dàgli! all'untore! – Qualcheduno si ritirava più adagio, fermandosi ogni tanto, e voltandosi, con versacci e con gesti di minaccia, a Renzo; il quale, dal carro, rispondeva loro dibattendo i pugni in aria.
– Lascia fare a me, – gli disse un monatto; e strappato d'addosso a un cadavere un laido cencio, l'annodò in fretta, e, presolo per una delle cocche, l'alzò come una fionda verso quegli ostinati, e fece le viste di buttarglielo, gridando: – aspetta, canaglia! – A quell'atto, fuggiron tutti, inorriditi; e Renzo non vide più che schiene di nemici, e calcagni che ballavano rapidamente per aria, a guisa di gualchiere.
Tra i monatti s'alzò un urlo di trionfo, uno scroscio procelloso di risa, un – uh! – prolungato, come per accompagnar quella fuga.
– Ah ah! vedi se noi sappiamo proteggere i galantuomini? disse a Renzo quel monatto: – val più uno di noi che cento di que' poltroni.
– Certo, posso dire che vi devo la vita, – rispose Renzo: – e vi ringrazio con tutto il cuore.
– Di che cosa? – disse il monatto: – tu lo meriti: si vede che sei un bravo giovine. Fai bene a ungere questa canaglia: ungili, estirpali costoro, che non vaglion qualcosa, se non quando son morti; che, per ricompensa della vita che facciamo, ci maledicono, e vanno dicendo che, finita la morìa, ci voglion fare impiccar tutti. Hanno a finir prima loro che la morìa, e i monatti hanno a restar soli, a cantar vittoria, e a sguazzar per Milano.
– Viva la morìa, e moia la marmaglia! – esclamò l'altro; e, con questo bel brindisi, si mise il fiasco alla bocca, e, tenendolo con tutt'e due le mani, tra le scosse del carro, diede una buona bevuta, poi lo porse a Renzo, dicendo: – bevi alla nostra salute.
– Ve l'auguro a tutti, con tutto il cuore, – disse Renzo: – ma non ho sete; non ho proprio voglia di bere in questo momento.
– Tu hai avuto una bella paura, a quel che mi pare, – disse il monatto: – m'hai l'aria d'un pover'uomo; ci vuol altri visi a far l'untore.
– Ognuno s'ingegna come può, – disse l'altro.
– Dammelo qui a me, – disse uno di quelli che venivano a piedi accanto al carro, – chè ne voglio bere anch'io un altro sorso, alla salute del suo padrone, che si trova qui in questa bella compagnia.... lì, lì, appunto, mi pare, in quella bella carrozzata.
E, con un suo atroce e maledetto ghigno, accennava il carro davanti a quello su cui stava il povero Renzo. Poi, composto il viso a un atto di serietà ancor più bieco e fellonesco, fece una riverenza da quella parte, e riprese: – si contenta, padron mio, che un povero monattuccio assaggi di quello della sua cantina? Vede bene: si fa certe vite: siam quelli che l'abbiam messo in carrozza, per condurlo in villeggiatura. E poi, già a loro signori il vino fa subito male: i poveri monatti han lo stomaco buono.
E tra le risate de' compagni, prese il fiasco, e l'alzò; ma, prima di bere, si voltò a Renzo, gli fissò gli occhi in viso, e gli disse, con una cert'aria di compassione sprezzante: – bisogna che il diavolo col quale hai fatto il patto, sia ben giovine; chè, se non eravamo lì noi a salvarti, lui ti dava un bell'aiuto –. E tra un nuovo scroscio di risa, s'attaccò il fiasco alle labbra.
– E noi? eh! e noi? – gridaron più voci dal carro ch'era avanti. Il birbone, tracannato quanto ne volle, porse, con tutt'e due le mani, il gran fiasco a quegli altri suoi simili, i quali se lo passaron dall'uno all'altro, fino a uno che, votatolo, lo prese per il collo, gli fece fare il mulinello, e lo scagliò a fracassarsi sulle lastre, gridando: – viva la morìa! – Dietro a queste parole, intonò una loro canzonaccia; e subito alla sua voce s'accompagnaron tutte l'altre di quel turpe coro. La cantilena infernale, mista al tintinnìo de' campanelli, al cigolìo de' carri, al calpestìo de' cavalli, risonava nel voto silenzioso delle strade, e, rimbombando nelle case, stringeva amaramente il cuore de' pochi che ancor le abitavano.
Ma cosa non può alle volte venire in acconcio? cosa non può far piacere in qualche caso? Il pericolo d'un momento prima aveva resa più che tollerabile a Renzo la compagnia di que' morti e di que' vivi; e ora fu a' suoi orecchi una musica, sto per dire, gradita, quella che lo levava dall'impiccio d'una tale conversazione. Ancor mezzo affannato, e tutto sottosopra, ringraziava intanto alla meglio in cuor suo la Provvidenza, d'essere uscito d'un tal frangente, senza ricever male nè farne; la pregava che l'aiutasse ora a liberarsi anche da' suoi liberatori; e dal canto suo, stava all'erta, guardava quelli, guardava la strada, per cogliere il tempo di sdrucciolar giù quatto quatto, senza dar loro occasione di far qualche rumore, qualche scenata, che mettesse in malizia i passeggieri.
Tutt'a un tratto, a una cantonata, gli parve di riconoscere il luogo: guardò più attentamente, e ne fu sicuro. Sapete dov'era? Sul corso di porta orientale, in quella strada per cui era venuto adagio, e tornato via in fretta, circa venti mesi prima. Gli venne subito in mente che di lì s'andava diritto al lazzeretto; e questo trovarsi sulla strada giusta, senza studiare, senza domandare, l'ebbe per un tratto speciale della Provvidenza, e per buon augurio del rimanente. In quel punto, veniva incontro ai carri un commissario, gridando a' monatti di fermare, e non so che altro: il fatto è che il convoglio si fermò, e la musica si cambiò in un diverbio rumoroso, Uno de' monatti ch'eran sul carro di Renzo, saltò giù: Renzo disse all'altro: – vi ringrazio della vostra carità: Dio ve ne renda merito –; e giù anche lui, dall'altra parte.
– Va', va', povero untorello, – rispose colui: – non sarai tu quello che spianti Milano.
Per fortuna, non c'era chi potesse sentire. Il convoglio era fermato sulla sinistra del corso: Renzo prende in fretta dall'altra parte, e, rasentando il muro, trotta innanzi verso il ponte; lo passa, continua per la strada del borgo, riconosce il convento de' cappuccini, è vicino alla porta, vede spuntar l'angolo del lazzeretto, passa il cancello, e gli si spiega davanti la scena esteriore di quel recinto: un indizio appena e un saggio, e già una vasta, diversa, indescrivibile scena.
Lungo i due lati che si presentano a chi guardi da quel punto, era tutto un brulichìo; erano ammalati che andavano, in compagnie, al lazzeretto; altri che sedevano o giacevano sulle sponde del fossato che lo costeggia; sia che le forze non fosser loro bastate per condursi fin dentro al ricovero, sia che, usciti di là per disperazione, le forze fosser loro ugualmente mancate per andar più avanti. Altri meschini erravano sbandati, come stupidi, e non pochi fuor di sè affatto; uno stava tutto infervorato a raccontar le sue immaginazioni a un disgraziato che giaceva oppresso dal male; un altro dava nelle smanie; un altro guardava in qua e in là con un visino ridente, come se assistesse a un lieto spettacolo. Ma la specie più strana e più rumorosa d'una tal trista allegrezza, era un cantare alto e continuo, il quale pareva che non venisse fuori da quella miserabile folla, e pure si faceva sentire più che tutte l'altre voci: una canzone contadinesca d'amore gaio e scherzevole, di quelle che chiamavan villanelle; e andando con lo sguardo dietro al suono, per iscoprire chi mai potesse esser contento, in quel tempo, in quel luogo, si vedeva un meschino che, seduto tranquillamente in fondo al fossato, cantava a più non posso, con la testa per aria.
Renzo aveva appena fatti alcuni passi lungo il lato meridionale dell'edifizio, che si sentì in quella moltitudine un rumore straordinario, e di lontano voci che gridavano: guarda! piglia! S'alza in punta di piedi, e vede un cavallaccio che andava di carriera, spinto da un più strano cavaliere: era un frenetico che, vista quella bestia sciolta e non guardata, accanto a un carro, c'era montato in fretta a bisdosso, e, martellandole il collo co' pugni, e facendo sproni de' calcagni, la cacciava in furia; e monatti dietro, urlando; e tutto si ravvolse in un nuvolo di polvere, che volava lontano.
Così, già sbalordito e stanco di veder miserie, il giovine arrivò alla porta di quel luogo dove ce n'erano adunate forse più che non ce ne fosse di sparse in tutto lo spazio che gli era già toccato di percorrere. S'affaccia a quella porta, entra sotto la volta, e rimane un momento immobile a mezzo del portico.


CAPITOLO XXXV
S'immagini il lettore il recinto del lazzeretto, popolato di sedici mila appestati; quello spazio tutt'ingombro, dove di capanne e di baracche, dove di carri, dove di gente; quelle due interminate fughe di portici, a destra e a sinistra, piene, gremite di languenti o di cadaveri confusi, sopra sacconi, o sulla paglia; e su tutto quel quasi immenso covile, un brulichìo, come un ondeggiamento; e qua e là, un andare e venire, un fermarsi, un correre, un chinarsi, un alzarsi, di convalescenti, di frenetici, di serventi. Tale fu lo spettacolo che riempì a un tratto la vista di Renzo, e lo tenne lì, sopraffatto e compreso. Questo spettacolo, noi non ci proponiam certo di descriverlo a parte a parte, nè il lettore lo desidera; solo, seguendo il nostro giovine nel suo penoso giro, ci fermeremo alle sue fermate, e di ciò che gli toccò di vedere diremo quanto sia necessario a raccontar ciò che fece, e ciò che gli seguì.
Dalla porta dove s'era fermato, fino alla cappella del mezzo, e di là all'altra porta in faccia, c'era come un viale sgombro di capanne e d'ogni altro impedimento stabile; e alla seconda occhiata, Renzo vide in quello un tramenìo di carri, un portar via roba, per far luogo; vide cappuccini e secolari che dirigevano quell'operazione, e insieme mandavan via chi non ci avesse che fare. E temendo d'essere anche lui messo fuori in quella maniera, si cacciò addirittura tra le capanne, dalla parte a cui si trovava casualmente voltato, alla diritta.
Andava avanti, secondo che vedeva posto da poter mettere il piede, da capanna a capanna, facendo capolino in ognuna, e osservando i letti ch'eran fuori allo scoperto, esaminando volti abbattuti dal patimento, o contratti dallo spasimo, o immobili nella morte, se mai gli venisse fatto di trovar quello che pur temeva di trovare. Ma aveva già fatto un bel pezzetto di cammino, e ripetuto più e più volte quel doloroso esame, senza veder mai nessuna donna: onde s'immaginò che dovessero essere in un luogo separato. E indovinava; ma dove fosse, non n'aveva indizio, nè poteva argomentarlo. Incontrava ogni tanto ministri, tanto diversi d'aspetto e di maniere e d'abito, quanto diverso e opposto era il principio che dava agli uni e agli altri una forza uguale di vivere in tali servizi: negli uni l'estinzione d'ogni senso di pietà, negli altri una pietà sovrumana. Ma nè agli uni nè agli altri si sentiva di far domande, per non procacciarsi alle volte un inciampo; e deliberò d'andare, andare, fin che arrivasse a trovar donne. E andando non lasciava di spiare intorno; ma di tempo in tempo era costretto a ritirare lo sguardo contristato, e come abbagliato da tante piaghe. Ma dove rivolgerlo, dove riposarlo, che sopra altre piaghe?
L'aria stessa e il cielo accrescevano, se qualche cosa poteva accrescerlo, l'orrore di quelle viste. La nebbia s'era a poco a poco addensata e accavallata in nuvoloni che, rabbuiandosi sempre più, davano idea d'un annottar tempestoso; se non che, verso il mezzo di quel cielo cupo e abbassato, traspariva, come da un fitto velo, la spera del sole, pallida, che spargeva intorno a sè un barlume fioco e sfumato, e pioveva un calore morto e pesante. Ogni tanto, tra mezzo al ronzìo continuo di quella confusa moltitudine, si sentiva un borbottar di tuoni, profondo, come tronco, irresoluto; nè, tendendo l'orecchio, avreste saputo distinguere da che parte venisse; o avreste potuto crederlo un correr lontano di carri, che si fermassero improvvisamente. Non si vedeva, nelle campagne d'intorno, moversi un ramo d'albero, nè un uccello andarvisi a posare, o staccarsene: solo la rondine, comparendo subitamente di sopra il tetto del recinto, sdrucciolava in giù con l'ali tese, come per rasentare il terreno del campo; ma sbigottita da quel brulichìo, risaliva rapidamente, e fuggiva. Era uno di que' tempi, in cui, tra una compagnia di viandanti non c'è nessuno che rompa il silenzio; e il cacciatore cammina pensieroso, con lo sguardo a terra; e la villana, zappando nel campo, smette di cantare, senza avvedersene; di que' tempi forieri della burrasca, in cui la natura, come immota al di fuori, e agitata da un travaglio interno, par che opprima ogni vivente, e aggiunga non so quale gravezza a ogni operazione, all'ozio, all'esistenza stessa. Ma in quel luogo destinato per sè al patire e al morire, si vedeva l'uomo già alle prese col male soccombere alla nuova oppressione; si vedevan centinaia e centinaia peggiorar precipitosamente; e insieme, l'ultima lotta era più affannosa, e nell'aumento de' dolori, i gemiti più soffogati: nè forse su quel luogo di miserie era ancor passata un'ora crudele al par di questa.
Già aveva il giovine girato un bel pezzo, e senza frutto, per quell'andirivieni di capanne, quando, nella varietà de' lamenti e nella confusione del mormorìo, cominciò a distinguere un misto singolare di vagiti e di belati; fin che arrivò a un assito scheggiato e sconnesso, di dentro il quale veniva quel suono straordinario. Mise un occhio a un largo spiraglio, tra due asse, e vide un recinto con dentro capanne sparse, e, così in quelle, come nel piccol campo, non la solita infermeria, ma bambinelli a giacere sopra materassine, o guanciali, o lenzoli distesi, o topponi; e balie e altre donne in faccende; e, ciò che più di tutto attraeva e fermava lo sguardo, capre mescolate con quelle, e fatte loro aiutanti: uno spedale d'innocenti, quale il luogo e il tempo potevan darlo. Era, dico, una cosa singolare a vedere alcune di quelle bestie, ritte e quiete sopra questo e quel bambino, dargli la poppa; e qualche altra accorrere a un vagito, come con senso materno, e fermarsi presso il piccolo allievo, e procurar d'accomodarcisi sopra, e belare, e dimenarsi, quasi chiamando chi venisse in aiuto a tutt'e due.
Qua e là eran sedute balie con bambini al petto; alcune in tal atto d'amore, da far nascer dubbio nel riguardante, se fossero state attirate in quel luogo dalla paga, o da quella carità spontanea che va in cerca de' bisogni e de' dolori. Una di esse, tutta accorata, staccava dal suo petto esausto un meschinello piangente, e andava tristamente cercando la bestia, che potesse far le sue veci. Un'altra guardava con occhio di compiacenza quello che le si era addormentato alla poppa, e baciatolo mollemente, andava in una capanna a posarlo sur una materassina. Ma una terza, abbandonando il suo petto al lattante straniero, con una cert'aria però non di trascuranza, ma di preoccupazione, guardava fisso il cielo: a che pensava essa, in quell'atto, con quello sguardo, se non a un nato dalle sue viscere, che, forse poco prima, aveva succhiato quel petto, che forse c'era spirato sopra? Altre
donne più attempate attendevano ad altri servizi. Una accorreva alle grida d'un bambino affamato, lo prendeva, e lo portava vicino a una capra che pascolava a un mucchio d'erba fresca, e glielo presentava alle poppe, gridando l'inesperto animale e accarezzandolo insieme, affinchè si prestasse dolcemente all'ufizio. Questa correva a prendere un poverino, che una capra tutt'intenta a allattarne un altro, pestava con una zampa: quella portava in qua e in là il suo, ninnandolo, cercando, ora d'addormentarlo col canto, ora d'acquietarlo con dolci parole, chiamandolo con un nome ch'essa medesima gli aveva messo. Arrivò in quel punto un cappuccino con la barba bianchissima, portando due bambini strillanti, uno per braccio, raccolti allora vicino alle madri spirate; e una donna corse a riceverli, e andava guardando tra la brigata e nel gregge, per trovar subito chi tenesse lor luogo di madre.
Più d'una volta il giovine, spinto da quello ch'era il primo, e il più forte de' suoi pensieri, s'era staccato dallo spiraglio per andarsene; e poi ci aveva rimesso l'occhio, per guardare ancora un momento.
Levatosi di lì finalmente, andò costeggiando l'assito, fin che un mucchietto di capanne appoggiate a quello, lo costrinse a voltare. Andò allora lungo le capanne, con la mira di riguadagnar l'assito, d'andar fino alla fine di quello, e scoprir paese nuovo. Ora, mentre guardava innanzi, per studiar la strada, un'apparizione repentina, passeggiera, istantanea, gli ferì lo sguardo, e gli mise l'animo sottosopra. Vide, a un cento passi di distanza, passare e perdersi subito tra le baracche un cappuccino, un cappuccino che, anche così da lontano e così di fuga, aveva tutto l'andare, tutto il fare, tutta la forma del padre Cristoforo. Con la smania che potete pensare, corse verso quella parte; e lì, a girare, a cercare, innanzi, indietro, dentro e fuori, per quegli andirivieni, tanto che rivide, con altrettanta gioia, quella forma, quel frate medesimo; lo vide poco lontano, che, scostandosi da una caldaia, andava, con una scodella in mano, verso una capanna; poi lo vide sedersi sull'uscio di quella, fare un segno di croce sulla scodella che teneva dinanzi; e, guardando intorno, come uno che stia sempre all'erta, mettersi a mangiare. Era proprio il padre Cristoforo.
La storia del quale, dal punto che l'abbiam perduto di vista, fino a quest'incontro, sarà raccontata in due parole. Non s'era mai mosso da Rimini, nè aveva pensato a moversene, se non quando la peste scoppiata in Milano gli offrì occasione di ciò che aveva sempre tanto desiderato, di dar la sua vita per il prossimo. Pregò, con grand'istanza, d'esserci richiamato, per assistere e servire gli appestati. Il conte zio era morto; e del resto c'era più bisogno d'infermieri che di politici: sicchè fu esaudito senza difficoltà. Venne subito a Milano; entrò nel lazzeretto; e c'era da circa tre mesi.
Ma la consolazione di Renzo nel ritrovare il suo buon frate, non fu intera neppure un momento: nell'atto stesso d'accertarsi ch'era lui, dovette vedere quant'era mutato. Il portamento curvo e stentato; il viso scarno e smorto; e in tutto si vedeva una natura esausta, una carne rotta e cadente, che s'aiutava e si sorreggeva, ogni momento, con uno sforzo dell'animo.
Andava anche lui fissando lo sguardo nel giovine che veniva verso di lui, e che, col gesto, non osando con la voce, cercava di farsi distinguere e riconoscere. – Oh padre Cristoforo! – disse poi, quando gli fu vicino da poter esser sentito senza alzar la voce.
– Tu qui! – disse il frate, posando in terra la scodella, e alzandosi da sedere.
– Come sta, padre? come sta?
– Meglio di tanti poverini che tu vedi qui, – rispose il frate: e la sua voce era fioca, cupa, mutata come tutto il resto. L'occhio soltanto era quello di prima, e un non so che più vivo e più splendido; quasi la carità, sublimata nell'estremo dell'opera, ed esultante di sentirsi vicina al suo principio, ci rimettesse un fuoco più ardente e più puro di quello che l'infermità ci andava a poco a poco spegnendo.
– Ma tu, – proseguiva, – come sei qui? perchè vieni così ad affrontar la peste?
– L'ho avuta, grazie al cielo. Vengo.... a cercar di.... Lucia.
– Lucia! è qui Lucia?
– È qui: almeno spero in Dio che ci sia ancora.
– È tua moglie?
– Oh caro padre! no che non è mia moglie. Non sa nulla di tutto quello che è accaduto?
– No, figliuolo: da che Dio m'ha allontanato da voi altri, io non n'ho saputo più nulla; ma ora ch'Egli mi ti manda, dico la verità che desidero molto di saperne. Ma.... e il bando?
– Le sa dunque, le cose che m'hanno fatto?
– Ma tu, che avevi fatto?
– Senta, se volessi dire d'aver avuto giudizio, quel giorno in Milano, direi una bugia; ma cattive azioni non n'ho fatte punto.
– Te lo credo, e lo credevo anche prima.
– Ora dunque le potrò dir tutto.
– Aspetta, – disse il frate; e andato alcuni passi fuor della capanna, chiamò: – padre Vittore! – Dopo qualche momento, comparve un giovine cappuccino, al quale disse: – fatemi la carità, padre Vittore, di guardare anche per me, a questi nostri poverini, intanto ch'io me ne sto ritirato; e se alcuno però mi volesse, chiamatemi. Quel tale principalmente! se mai desse il più piccolo segno di tornare in sè, avvisatemi subito, per carità.
– Non dubitate, – rispose il giovine; e il vecchio, tornato verso Renzo, – entriamo qui, – gli disse. – Ma.... – soggiunse subito, fermandosi, – tu mi pari ben rifinito: devi aver bisogno di mangiare.
– È vero, – disse Renzo: – ora che lei mi ci fa pensare, mi ricordo che sono ancora digiuno.
– Aspetta, – disse il frate; e, presa un'altra scodella, l'andò a empire alla caldaia: tornato, la diede, con un cucchiaio, a Renzo; lo fece sedere sur un saccone che gli serviva di letto; poi andò a una botte ch'era in un canto, e ne spillò un bicchier di vino, che mise sur un tavolino, davanti al suo convitato; riprese quindi la sua scodella, e si mise a sedere accanto a lui.
– Oh padre Cristoforo! – disse Renzo: – tocca a lei a far codeste cose? Ma già lei è sempre quel medesimo. La ringrazio proprio di cuore.
– Non ringraziar me, – disse il frate: – è roba de' poveri; ma anche tu sei un povero, in questo momento. Ora dimmi quello che non so, dimmi di quella nostra poverina; e cerca di spicciarti; chè c'è poco tempo, e molto da fare, come tu vedi.
Renzo principiò, tra una cucchiaiata e l'altra, la storia di Lucia: com'era stata ricoverata nel monastero di Monza, come rapita.... All'immagine di tali patimenti e di tali pericoli, al pensiero d'essere stato lui quello che aveva indirizzata in quel luogo la povera innocente, il buon frate rimase senza fiato; ma lo riprese subito, sentendo com'era stata mirabilmente liberata, resa alla madre, e allogata da questa presso a donna Prassede.
– Ora le racconterò di me, – proseguì Renzo; e raccontò in succinto la giornata di Milano, la fuga; e come era sempre stato lontano da casa, e ora, essendo ogni cosa sottosopra, s'era arrischiato d'andarci; come non ci aveva trovato Agnese; come in Milano aveva saputo che Lucia era al lazzeretto. – E son qui, – concluse, – son qui a cercarla, a veder se è viva, e se.... mi vuole ancora.... perchè.... alle volte....
– Ma, – domandò il frate, – hai qualche indizio dove sia stata messa, quando ci sia venuta?
– Niente, caro padre; niente se non che è qui, se pur la c'è, che Dio voglia!
– Oh poverino! ma che ricerche hai tu finora fatte qui?
– Ho girato e rigirato; ma, tra l'altre cose, non ho mai visto quasi altro che uomini. Ho ben pensato che le donne devono essere in un luogo a parte, ma non ci sono mai potuto arrivare: se è così, ora lei me l'insegnerà.
– Non sai, figliuolo, che è proibito d'entrarci agli uomini che non ci abbiano qualche incombenza?
– Ebbene, cosa mi può accadere?
– La regola è giusta e santa, figliuolo caro; e se la quantità e la gravezza de' guai non lascia che si possa farla osservar con tutto il rigore, è una ragione questa perchè un galantuomo la trasgredisca?
– Ma, padre Cristoforo! – disse Renzo: – Lucia doveva esser mia moglie; lei sa come siamo stati separati; son venti mesi che patisco, e ho pazienza; son venuto fin qui, a rischio di tante cose, l'una peggio dell'altra, e ora....
– Non so cosa dire, – riprese il frate, rispondendo piuttosto a' suoi pensieri che alle parole del giovine: – tu vai con buona intenzione; e piacesse a Dio che tutti quelli che hanno libero l'accesso in quel luogo, ci si comportassero come posso fidarmi che farai tu. Dio, il quale certamente benedice questa tua perseveranza d'affetto, questa tua fedeltà in volere e in cercare colei ch'Egli t'aveva data; Dio, che è più rigoroso degli uomini, ma più indulgente, non vorrà guardare a quel che ci possa essere d'irregolare in codesto tuo modo di cercarla. Ricordati solo, che, della tua condotta in quel luogo, avremo a render conto tutt'e due; agli uomini facilmente no, ma a Dio senza dubbio. Vien qui –. In così dire, s'alzò, e nel medesimo tempo anche Renzo; il quale, non lasciando di dar retta alle sue parole, s'era intanto consigliato tra sè di non parlare, come s'era proposto prima, di quella tal promessa di Lucia. "Se sente anche questo, – aveva pensato, – mi fa dell'altre difficoltà sicuro. O la trovo; e saremo sempre a tempo a discorrerne; o.... e allora! che serve?"
Tiratolo sull'uscio della capanna, ch'era a settentrione, il frate riprese: – Senti; il nostro padre Felice, che è il presidente qui del lazzeretto, conduce oggi a far la quarantina altrove i pochi guariti che ci sono. Tu vedi quella chiesa lì nel mezzo.... – e, alzando la mano scarna e tremolante, indicava a sinistra nell'aria torbida la cupola della cappella, che torreggiava sopra le miserabili tende; e proseguì: – là intorno si vanno ora radunando, per uscire in processione dalla porta per la quale tu devi essere entrato.
– Ah! era per questo dunque, che lavoravano a sbrattare la strada.
– Per l'appunto: e tu devi anche aver sentito qualche tocco di quella campana.
– N'ho sentito uno.
– Era il secondo: al terzo saran tutti radunati: il padre Felice farà loro un piccolo discorso; e poi s'avvierà con loro. Tu, a quel tocco, portati là; cerca di metterti dietro quella gente, da una parte della strada, dove, senza disturbare, nè dar nell'occhio, tu possa vederli passare; e vedi.... vedi.... se la ci fosse. Se Dio non ha voluto che la ci sia; quella parte, – e alzò di nuovo la mano, accennando il lato dell'edifizio che avevan dirimpetto: – quella parte della fabbrica, e una parte del terreno che è lì davanti, è assegnata alle donne. Vedrai uno stecconato che divide questo da quel quartiere, ma in certi luoghi interrotto, in altri aperto, sicchè non troverai difficoltà per entrare. Dentro poi, non facendo tu nulla che dia ombra a nessuno, nessuno probabilmente non dirà nulla a te. Se però ti si facesse qualche ostacolo, dì che il padre Cristoforo da *** ti conosce, e renderà conto di te. Cercala lì; cercala con fiducia e.... con rassegnazione. Perchè, ricordati che non è poco ciò che tu sei venuto a cercar qui: tu chiedi una persona viva al lazzeretto! Sai tu quante volte io ho veduto rinnovarsi questo mio povero popolo! quanti ne ho veduti portar via! quanti pochi uscire!.... Va' preparato a fare un sacrifizio....
– Già; intendo anch'io, – interruppe Renzo stravolgendo gli occhi, e cambiandosi tutto in viso; – intendo! Vo: guarderò, cercherò, in un luogo, nell'altro, e poi ancora, per tutto il lazzeretto, in lungo e in largo.... e se non la trovo!....
– Se non la trovi? – disse il frate, con un'aria di serietà e d'aspettativa, e con uno sguardo che ammoniva.
Ma Renzo, a cui la rabbia riaccesa dall'idea di quel dubbio aveva fatto perdere il lume degli occhi, ripetè e seguitò: – se non la trovo, vedrò di trovare qualchedun altro. O in Milano, o nel suo scellerato palazzo, o in capo al mondo, o a casa del diavolo, lo troverò quel furfante che ci ha separati; quel birbone che, se non fosse stato lui, Lucia sarebbe mia, da venti mesi; e se eravamo destinati a morire, almeno saremmo morti insieme. Se c'è ancora colui, lo troverò....
– Renzo! – disse il frate, afferrandolo per un braccio, e guardandolo ancor più severamente.
– E se lo trovo, – continuò Renzo, cieco affatto dalla collera, – se la peste non ha già fatto giustizia.... Non è più il tempo che un poltrone, co' suoi bravi d'intorno, possa metter la gente alla disperazione, e ridersene: è venuto un tempo che gli uomini s'incontrino a viso a viso: e.... la farò io la giustizia!
– Sciagurato! – gridò il padre Cristoforo, con una voce che aveva ripresa tutta l'antica pienezza e sonorità: – sciagurato! – e la sua testa cadente sul petto s'era sollevata; le gote si colorivano dell'antica vita; e il fuoco degli occhi aveva un non so che di terribile.
– Guarda, sciagurato! – E mentre con una mano stringeva e scoteva forte il braccio di Renzo, girava l'altra davanti a sè, accennando quanto più poteva della dolorosa scena all'intorno. – Guarda chi è Colui che gastiga! Colui che giudica, e non è giudicato! Colui che flagella e che perdona! Ma tu, verme della terra, tu vuoi far giustizia! Tu lo sai, tu, quale sia la giustizia! Va', sciagurato, vattene! Io, speravo.... sì, ho sperato che, prima della mia morte, Dio m'avrebbe data questa consolazione di sentir che la mia povera Lucia fosse viva; forse di vederla, e di sentirmi prometter da lei che rivolgerebbe una preghiera là verso quella fossa dov'io sarò. Va', tu m'hai levata la mia speranza. Dio non l'ha lasciata in terra per te; e tu, certo, non hai l'ardire di crederti degno che Dio pensi a consolarti. Avrà pensato a lei, perchè lei è una di quell'anime a cui son riservate le consolazioni eterne. Va'! non ho più tempo di darti retta.
E così dicendo, rigettò da sè il braccio di Renzo, e si mosse verso una capanna d'infermi.
– Ah padre! – disse Renzo, andandogli dietro in atto supplichevole: – mi vuol mandar via in questa maniera?
– Come! – riprese, con voce non meno severa, il cappuccino. – Ardiresti tu di pretendere ch'io rubassi il tempo a questi afflitti, i quali aspettano ch'io parli loro del perdono di Dio, per ascoltar le tue voci di rabbia, i tuoi proponimenti di vendetta? T'ho ascoltato quando chiedevi consolazione e aiuto; ho lasciata la carità per la carità; ma ora tu hai la tua vendetta in cuore: che vuoi da me? vattene. Ne ho visti morire qui degli offesi che perdonavano; degli offensori che gemevano di non potersi umiliare davanti all'offeso: ho pianto con gli uni e con gli altri; ma con te che ho da fare?
– Ah gli perdono! gli perdono davvero, gli perdono per sempre! – esclamò il giovine.
– Renzo! – disse, con una serietà più tranquilla, il frate: pensaci; e dimmi un poco quante volte gli hai perdonato.
E, stato alquanto senza ricever risposta, tutt'a un tratto abbassò il capo, e, con voce cupa e lenta, riprese: – tu sai perchè io porto quest'abito.
Renzo esitava.
– Tu lo sai! – riprese il vecchio.
– Lo so, – rispose Renzo.
– Ho odiato anch'io: io, che t'ho ripreso per un pensiero, per una parola, l'uomo ch'io odiavo cordialmente, che odiavo da gran tempo, io l'ho ucciso.
– Sì, ma un prepotente, uno di quelli....
– Zitto! – interruppe il frate: – credi tu che, se ci fosse una buona ragione, io non l'avrei trovata in trent'anni? Ah! s'io potessi ora metterti in cuore il sentimento che dopo ho avuto sempre, e che ho ancora, per l'uomo ch'io odiavo! S'io potessi! io? ma Dio lo può: Egli lo faccia!.... Senti, Renzo: Egli ti vuol più bene di quel che te ne vuoi tu: tu hai potuto macchinar la vendetta; ma Egli ha abbastanza forza e abbastanza misericordia per impedirtela; ti fa una grazia di cui qualchedun altro era troppo indegno. Tu sai, tu l'hai detto tante volte, ch'Egli può fermar la mano d'un prepotente; ma sappi che può anche fermar quella d'un vendicativo. E perchè sei povero, perchè sei offeso, credi tu ch'Egli non possa difendere contro di te un uomo che ha creato a sua immagine? Credi tu ch'Egli ti lascerebbe fare tutto quello che vuoi? No! ma sai tu cosa puoi fare? Puoi odiare, e perderti; puoi, con un tuo sentimento, allontanar da te ogni benedizione. Perchè, in qualunque maniera t'andassero le cose, qualunque fortuna tu avessi, tien per certo che tutto sarà gastigo, finchè tu non abbia perdonato in maniera da non poter mai più dire: io gli perdono.
– Sì, sì, – disse Renzo, tutto commosso, e tutto confuso: capisco che non gli avevo mai perdonato davvero; capisco che ho parlato da bestia, e non da cristiano: e ora, con la grazia del Signore, sì, gli perdono proprio di cuore.
– E se tu lo vedessi?
– Pregherei il Signore di dar pazienza a me, e di toccare il cuore a lui.
– Ti ricorderesti che il Signore non ci ha detto di perdonare a' nostri nemici, ci ha detto d'amarli? Ti ricorderesti ch'Egli lo ha amato a segno di morir per lui?
– Sì, col suo aiuto.
– Ebbene, vieni con me. Hai detto: lo troverò; lo troverai. Vieni, e vedrai con chi tu potevi tener odio, a chi potevi desiderar del male, volergliene fare, sopra che vita tu volevi far da padrone.
E, presa la mano di Renzo, e strettala come avrebbe potuto fare un giovine sano, si mosse. Quello, senza osar di domandar altro, gli andò dietro.
Dopo pochi passi, il frate si fermò vicino all'apertura d'una capanna, fissò gli occhi in viso a Renzo, con un misto di gravità e di tenerezza; e lo condusse dentro.
La prima cosa che si vedeva, nell'entrare, era un infermo seduto sulla paglia nel fondo; un infermo però non aggravato, e che anzi poteva parer vicino alla convalescenza; il quale, visto il padre, tentennò la testa, come accennando di no: il padre abbassò la sua, con un atto di tristezza e di rassegnazione. Renzo intanto, girando, con una curiosità inquieta, lo sguardo sugli altri oggetti, vide tre o quattro infermi, ne distinse uno da una parte sur una materassa, involtato in un lenzolo, con una cappa signorile indosso, a guisa di coperta: lo fissò, riconobbe don Rodrigo, e fece un passo indietro; ma il frate, facendogli di nuovo sentir fortemente la mano con cui lo teneva, lo tirò appiè del covile, e, stesavi sopra l'altra mano, accennava col dito l'uomo che vi giaceva.
Stava l'infelice, immoto; spalancati gli occhi, ma senza sguardo; pallido il viso e sparso di macchie nere; nere ed enfiate le labbra: l'avreste detto il viso d'un cadavere, se una contrazione violenta non avesse reso testimonio d'una vita tenace. Il petto si sollevava di quando in quando, con un respiro affannoso; la destra, fuor della cappa, lo premeva vicino al cuore, con uno stringere adunco delle dita, livide tutte, e sulla punta nere.
– Tu vedi! – disse il frate, con voce bassa e grave. – Può esser gastigo, può esser misericordia. Il sentimento che tu proverai ora per quest'uomo che t'ha offeso, sì; lo stesso sentimento, il Dio, che tu pure hai offeso, avrà per te in quel giorno. Benedicilo, e sei benedetto. Da quattro giorni è qui come tu lo vedi, senza dar segno di sentimento. Forse il Signore è pronto a concedergli un'ora di ravvedimento; ma voleva esserne pregato da te: forse vuole che tu ne lo preghi con quella innocente; forse serba la grazia alla tua sola preghiera, alla preghiera d'un cuore afflitto e rassegnato. Forse la salvezza di quest'uomo e la tua dipende ora da te, da un tuo sentimento di perdono, di compassione.... d'amore!
Tacque; e, giunte le mani, chinò il viso sopra di esse, e pregò: Renzo fece lo stesso.
Erano da pochi momenti in quella positura, quando scoccò la campana. Si mossero tutt'e due, come di concerto; e uscirono. Nè l'uno fece domande, nè l'altro proteste: i loro visi parlavano.
– Va' ora, – riprese il frate, – va' preparato, sia a ricevere una grazia, sia a fare un sacrifizio; a lodar Dio, qualunque sia l'esito delle tue ricerche. E qualunque sia, vieni a darmene notizia; noi lo loderemo insieme.
Qui, senza dir altro, si separarono; uno tornò dond'era venuto; l'altro s'avviò alla cappella, che non era lontana più d'un cento passi.

CAPITOLO XXXVI
Chi avrebbe mai detto a Renzo, qualche ora prima, che, nel forte d'una tal ricerca, al cominciar de' momenti più dubbiosi e più decisivi, il suo cuore sarebbe stato diviso tra Lucia e don Rodrigo? Eppure era così: quella figura veniva a mischiarsi con tutte l'immagini care o terribili che la speranza o il timore gli mettevan davanti a vicenda, in quel tragitto; le parole sentite appiè di quel covile, si cacciavano tra i sì e i no, ond'era combattuta la sua mente; e non poteva terminare una preghiera per l'esito felice del gran cimento, senza attaccarci quella che aveva principiata là, e che lo scocco della campana aveva troncata.
La cappella ottangolare che sorge, elevata d'alcuni scalini, nel mezzo del lazzeretto, era, nella sua costruzione primitiva, aperta da tutti i lati, senz'altro sostegno che di pilastri e di colonne, una fabbrica, per dir così, traforata: in ogni facciata un arco tra due intercolunni; dentro girava un portico intorno a quella che si direbbe più propriamente chiesa, non composta che d'otto archi, rispondenti a quelli delle facciate, con sopra una cupola; di maniera che l'altare eretto nel centro, poteva esser veduto da ogni finestra delle stanze del recinto, e quasi da ogni punto del campo. Ora, convertito l'edifizio a tutt'altr'uso, i vani delle facciate son murati; ma l'antica ossatura, rimasta intatta, indica chiaramente l'antico stato, e l'antica destinazione di quello.
Renzo s'era appena avviato, che vide il padre Felice comparire nel portico della cappella, e affacciarsi sull'arco di mezzo del lato che guarda verso la città; davanti al quale era radunata la comitiva, al piano, nella strada di mezzo; e subito dal suo contegno s'accorse che aveva cominciata la predica.
Girò per quelle viottole, per arrivare alla coda dell'uditorio, come gli era stato suggerito. Arrivatoci, si fermò cheto cheto, lo scorse tutto con lo sguardo; ma non vedeva di là altro che un folto, direi quasi un selciato di teste. Nel mezzo, ce n'era un certo numero coperte di fazzoletti, o di veli: in quella parte ficcò più attentamente gli occhi; ma, non arrivando a scoprirci dentro nulla di più, gli alzò anche lui dove tutti tenevan fissi i loro. Rimase tocco e compunto dalla venerabil figura del predicatore; e, con quel che gli poteva restar d'attenzione in un tal momento d'aspettativa, sentì questa parte del solenne ragionamento.
– Diamo un pensiero ai mille e mille che sono usciti di là –; e, col dito alzato sopra la spalla, accennava dietro sè la porta che mette al cimitero detto di san Gregorio, il quale allora era tutto, si può dire, una gran fossa: – diamo intorno un'occhiata ai mille e mille che rimangon qui, troppo incerti di dove sian per uscire; diamo un'occhiata a noi, così pochi, che n'usciamo a salvamento. Benedetto il Signore! Benedetto nella giustizia, benedetto nella misericordia! benedetto nella morte, benedetto nella salute! benedetto in questa scelta che ha voluto far di noi! Oh! perchè l'ha voluto, figliuoli, se non per serbarsi un piccol popolo corretto dall'afflizione, e infervorato dalla gratitudine? se non a fine che, sentendo ora più vivamente, che la vita è un suo dono, ne facciamo quella stima che merita una cosa data da Lui, l'impieghiamo nell'opere che si possono offrire a Lui? se non a fine che la memoria de' nostri patimenti ci renda compassionevoli e soccorrevoli ai nostri prossimi? Questi intanto, in compagnia de' quali abbiamo penato, sperato, temuto; tra i quali lasciamo degli amici, de' congiunti; e che tutti son poi finalmente nostri fratelli; quelli tra questi, che ci vedranno passare in mezzo a loro, mentre forse riceveranno qualche sollievo nel pensare che qualcheduno esce pur salvo di qui, ricevano edificazione dal nostro contegno. Dio non voglia che possano vedere in noi una gioia rumorosa, una gioia mondana d'avere scansata quella morte, con la quale essi stanno ancor dibattendosi. Vedano che partiamo ringraziando per noi, e pregando per loro; e possan dire: anche fuor di qui, questi si ricorderanno di noi, continueranno a pregare per noi meschini. Cominciamo da questo viaggio, da' primi passi che siam per fare, una vita tutta di carità. Quelli che sono tornati nell'antico vigore, diano un braccio fraterno ai fiacchi; giovani, sostenete i vecchi; voi che siete rimasti senza figliuoli, vedete, intorno a voi, quanti figliuoli rimasti senza padre! siatelo per loro! E questa carità, ricoprendo i vostri peccati, raddolcirà anche i vostri dolori.
Qui un sordo mormorìo di gemiti, un singhiozzìo che andava crescendo nell'adunanza, fu sospeso a un tratto, nel vedere il predicatore mettersi una corda al collo, e buttarsi in ginocchio: e si stava in gran silenzio, aspettando quel che fosse per dire.
– Per me, – disse, – e per tutti i miei compagni, che, senza alcun nostro merito, siamo stati scelti all'alto privilegio di servir Cristo in voi; io vi chiedo umilmente perdono se non abbiamo degnamente adempito un sì gran ministero. Se la pigrizia, se l'indocilità della carne ci ha resi meno attenti alle vostre necessità, men pronti alle vostre chiamate; se un'ingiusta impazienza, se un colpevol tedio ci ha fatti qualche volta comparirvi davanti con un volto annoiato e severo; se qualche volta il miserabile pensiero che voi aveste bisogno di noi, ci ha portati a non trattarvi con tutta quell'umiltà che si conveniva, se la nostra fragilità ci ha fatti trascorrere a qualche azione che vi sia stata di scandolo; perdonateci! Così Dio rimetta a voi ogni vostro debito, e vi benedica –. E, fatto sull'udienza un gran segno di croce, s'alzò.
Noi abbiam potuto riferire, se non le precise parole, il senso almeno, il tema di quelle che proferì davvero; ma la maniera con cui furon dette non è cosa da potersi descrivere. Era la maniera d'un uomo che chiamava privilegio quello di servir gli appestati, perchè lo teneva per tale; che confessava di non averci degnamente corrisposto, perchè sentiva di non averci corrisposto degnamente; che chiedeva perdono, perchè era persuaso d'averne bisogno. Ma la gente che s'era veduti d'intorno que' cappuccini non occupati d'altro che di servirla, e tanti n'aveva veduti morire, e quello che parlava per tutti, sempre il primo alla fatica, come nell'autorità, se non quando s'era trovato anche lui in fin di morte; pensate con che singhiozzi, con che lacrime rispose a tali parole. Il mirabil frate prese poi una gran croce ch'era appoggiata a un pilastro, se la inalberò davanti, lasciò sull'orlo del portico esteriore i sandali, scese gli scalini, e, tra la folla che gli fece rispettosamente largo, s'avviò per mettersi alla testa di essa.
Renzo, tutto lacrimoso, nè più nè meno che se fosse stato uno di quelli a cui era chiesto quel singolare perdono, si ritirò anche lui, e andò a mettersi di fianco a una capanna; e stette lì aspettando, mezzo nascosto, con la persona indietro e la testa avanti, con gli occhi spalancati, con una gran palpitazion di cuore, ma insieme con una certa nuova e particolare fiducia, nata, cred'io, dalla tenerezza che gli aveva ispirata la predica, e lo spettacolo della tenerezza generale.
Ed ecco arrivare il padre Felice, scalzo, con quella corda al collo, con quella lunga e pesante croce alzata; pallido e scarno il viso, un viso che spirava compunzione insieme e coraggio; a passo lento, ma risoluto, come di chi pensa soltanto a risparmiare l'altrui debolezza; e in tutto come un uomo a cui un di più di fatiche e di disagi desse la forza di sostenere i tanti necessari e inseparabili da quel suo incarico. Subito dopo lui, venivano i fanciulli più grandini, scalzi una gran parte, ben pochi interamente vestiti, chi affatto in camicia. Venivan poi le donne, tenendo quasi tutte per la mano una bambina, e cantando alternativamente il Miserere; e il suono fiacco 
di quelle voci, il pallore e la languidezza di que' visi eran cose da occupar tutto di compassione l'animo di chiunque si fosse trovato lì come semplice spettatore. Ma Renzo guardava, esaminava, di fila in fila, di viso in viso, senza passarne uno; chè la processione andava tanto adagio, da dargliene tutto il comodo. Passa e passa; guarda e guarda; sempre inutilmente: dava qualche occhiata di corsa alle file che rimanevano ancora indietro: sono ormai poche; siamo all'ultima; son passate tutte; furon tutti visi sconosciuti. Con le braccia ciondoloni, e con la testa piegata sur una spalla, accompagnò con l'occhio quella schiera, mentre gli passava davanti quella degli uomini. Una nuova attenzione, una nuova speranza gli nacque nel veder, dopo questi, comparire alcuni carri, su cui erano i convalescenti che non erano ancora in istato di camminare. Lì le donne venivan l'ultime; e il treno andava così adagio che Renzo potè ugualmente esaminarle tutte, senza che gliene sfuggisse una. Ma che? esamina il primo carro, il secondo, il terzo, e via discorrendo, sempre con la stessa riuscita, fino a uno, dietro al quale non veniva più che un altro cappuccino, con un aspetto serio, e con un bastone in mano, come regolatore della comitiva. Era quel padre Michele che abbiam detto essere stato dato per compagno nel governo al padre Felice.
Così svanì affatto quella cara speranza; e, andandosene, non solo portò via il conforto che aveva recato, ma, come accade le più volte, lasciò l'uomo in peggiore stato di prima. Ormai quel che ci poteva esser di meglio, era di trovar Lucia ammalata. Pure, all'ardore d'una speranza presente sottentrando quello del timore cresciuto, il poverino s'attaccò con tutte le forze dell'animo a quel tristo e debole filo; entrò nella corsia, e s'incamminò da quella parte di dove era venuta la processione. Quando fu appiè della cappella, andò a inginocchiarsi sull'ultimo scalino; e lì fece a Dio una preghiera, o, per dir meglio, una confusione di parole arruffate, di frasi interrotte, d'esclamazioni, d'istanze, di lamenti, di promesse: uno di que' discorsi che non si fanno agli uomini, perche non hanno abbastanza penetrazione per intenderli, nè pazienza per ascoltarli; non son grandi abbastanza per sentirne compassione senza disprezzo.
S'alzò alquanto più rincorato; girò intorno alla cappella; si trovò nell'altra corsia che non aveva ancora veduta, e che riusciva all'altra porta; dopo pochi passi, vide lo stecconato di cui gli aveva parlato il frate, ma interrotto qua e là, appunto come questo aveva detto; entrò per una di quelle aperture, e si trovò nel quartiere delle donne. Quasi al primo passo che fece, vide in terra un campanello, di quelli che i monatti portavano a un piede; gli venne in mente che un tale strumento avrebbe potuto servirgli come di passaporto là dentro; lo prese, guardò se nessuno lo guardava, e se lo legò come usavan quelli. E si mise subito alla ricerca, a quella ricerca, che, per la quantità sola degli oggetti sarebbe stata fieramente gravosa, quand'anche gli oggetti fossero stati tutt'altri; cominciò a scorrer con l'occhio, anzi a contemplar nuove miserie, così simili in parte alle già vedute, in parte così diverse: chè, sotto la stessa calamità, era qui un altro patire, per dir così, un altro languire, un altro lamentarsi, un altro sopportare, un altro compatirsi e soccorrersi a vicenda; era, in chi guardasse, un'altra pietà e un altro ribrezzo.
Aveva già fatto non so quanta strada, senza frutto e senza accidenti; quando si sentì dietro le spalle un – oh! – una chiamata, che pareva diretta a lui. Si voltò e vide, a una certa distanza, un commissario, che alzò una mano, accennando proprio a lui, e gridando: – là nelle stanze, chè c'è bisogno d'aiuto: qui s'è finito ora di sbrattare.
Renzo s'avvide subito per chi veniva preso, e che il campanello era la cagione dell'equivoco; si diede della bestia d'aver pensato solamente agl'impicci che quell'insegna gli poteva scansare, e non a quelli che gli poteva tirare addosso; ma pensò nello stesso tempo alla maniera di sbrigarsi subito da colui. Gli fece replicatamente e in fretta un cenno col capo, come per dire che aveva inteso, e che ubbidiva; e si levò dalla sua vista, cacciandosi da una parte tra le capanne.
Quando gli parve d'essere abbastanza lontano, pensò anche a liberarsi dalla causa dello scandolo; e, per far quell'operazione senz'essere osservato, andò a mettersi in un piccolo spazio tra due capanne che si voltavan, per dir così, la schiena. Si china per levarsi il campanello, e stando così col capo appoggiato alla parete di paglia d'una delle capanne, gli vien da quella all'orecchio una voce.... Oh cielo! è possibile? Tutta la sua anima è in quell'orecchio: la respirazione è sospesa.... Sì! sì! è quella voce!.... – Paura di che? – diceva quella voce soave: – abbiam passato ben altro che un temporale. Chi ci ha custodite finora, ci custodirà anche adesso.
Se Renzo non cacciò un urlo, non fu per timore di farsi scorgere, fu perchè non n'ebbe il fiato. Gli mancaron le ginocchia, gli s'appannò la vista; ma fu un primo momento; al secondo, era ritto, più desto, più vigoroso di prima; in tre salti girò la capanna, fu sull'uscio, vide colei che aveva parlato, la vide levata, chinata sopra un lettuccio. Si volta essa al rumore; guarda, crede di travedere, di sognare; guarda più attenta, e grida: – oh Signor benedetto!
– Lucia! v'ho trovata! vi trovo! siete proprio voi! siete viva! esclamò Renzo, avanzandosi, tutto tremante.
– Oh Signor benedetto! – replicò, ancor più tremante, Lucia: – voi? che cosa è questa! in che maniera? perchè? La peste!
– L'ho avuta. E voi....?
– Ah!.... anch'io. E di mia madre....?
– Non l'ho vista, perchè è a Pasturo; credo però che stia bene. Ma voi.... come siete ancora pallida! come parete debole! Guarita però, siete guarita?
– Il Signore m'ha voluto lasciare ancora quaggiù. Ah Renzo! perchè siete voi qui?
– Perchè? – disse Renzo avvicinandosele sempre più: – mi domandate perchè? Perchè ci dovevo venire? Avete bisogno che ve lo dica? Chi ho io a cui pensi? Non mi chiamo più Renzo, io? Non siete più Lucia, voi?
– Ah cosa dite! cosa dite! Ma non v'ha fatto scrivere mia madre....?
– Sì: pur troppo m'ha fatto scrivere. Belle cose da fare scrivere a un povero disgraziato, tribolato, ramingo, a un giovine che, dispetti almeno, non ve n'aveva mai fatti!
– Ma Renzo! Renzo! giacchè sapevate.... perchè venire? perchè?
– Perchè venire! Oh Lucia! perchè venire, mi dite? Dopo tante promesse! Non siam più noi? Non vi ricordate più? Che cosa ci mancava?
– Oh Signore! – esclamò dolorosamente Lucia, giungendo le mani, e alzando gli occhi al cielo: – perchè non m'avete fatta la grazia di tirarmi a Voi....! Oh Renzo! cos'avete mai fatto? Ecco; cominciavo a sperare che.... col tempo.... mi sarei dimenticata....
– Bella speranza! belle cose da dirmele proprio sul viso!
– Ah, cos'avete fatto! E in questo luogo! tra queste miserie! tra questi spettacoli! qui dove non si fa altro che morire, avete potuto....!
– Quelli che moiono, bisogna pregare Iddio per loro, e sperare che anderanno in un buon luogo; ma non è giusto, nè anche per questo, che quelli che vivono abbiano a viver disperati....
– Ma, Renzo! Renzo! voi non pensate a quel che dite. Una promessa alla Madonna!.... Un voto!
– E io vi dico che son promesse che non contan nulla.
– Oh Signore! Cosa dite? Dove siete stato in questo tempo? Con chi avete trattato? Come parlate?
– Parlo da buon cristiano; e della Madonna penso meglio io che voi; perchè credo che non vuol promesse in danno del prossimo. Se la Madonna avesse parlato, oh, allora! Ma cos'è stato? una vostra idea. Sapete cosa dovete promettere alla Madonna? Promettetele che la prima figlia che avremo, le metteremo nome Maria: chè questo son qui anch'io a prometterlo: queste son cose che fanno ben più onore alla Madonna: queste son divozioni che hanno più costrutto, e non portan danno a nessuno.
– No no; non dite così: non sapete quello che vi dite: non lo sapete voi cosa sia fare un voto: non ci siete stato voi in quel caso: non avete provato. Andate, andate, per amor del cielo!
E si scostò impetuosamente da lui, tornando verso il lettuccio.
– Lucia! – disse Renzo, senza moversi: – ditemi almeno, ditemi: se non fosse questa ragione.... sareste la stessa per me?
– Uomo senza cuore! – rispose Lucia, voltandosi, e rattenendo a stento le lacrime: – quando m'aveste fatte dir delle parole inutili, delle parole che mi farebbero male, delle parole che sarebbero forse peccati, sareste contento? Andate, oh andate! dimenticatevi di me: si vede che non eravamo destinati! Ci rivedremo lassù: già non ci si deve star molto in questo mondo. Andate; cercate di far sapere a mia madre che son guarita, che anche qui Dio m'ha sempre assistita, che ho trovato un'anima buona, questa brava donna, che mi fa da madre; ditele che spero che lei sarà preservata da questo male, e che ci rivedremo quando Dio vorrà, e come vorrà.... Andate, per amor del cielo, e non pensate a me.... se non quando pregherete il Signore.
E, come chi non ha più altro da dire, nè vuol sentir altro, come chi vuol sottrarsi a un pericolo, si ritirò ancor più vicino al lettuccio, dov'era la donna di cui aveva parlato.
– Sentite, Lucia, sentite! – disse Renzo, senza però accostarsele di più.
– No, no; andate per carità!
– Sentite: il padre Cristoforo....
– Che?
– È qui.
– Qui? dove? Come lo sapete?
– Gli ho parlato poco fa; sono stato un pezzo con lui: e un religioso della sua qualità, mi pare....
– È qui! per assistere i poveri appestati, sicuro. Ma lui? l'ha avuta la peste?
– Ah Lucia! ho paura, ho paura pur troppo.... – e mentre Renzo esitava così a proferir la parola dolorosa per lui, e che doveva esserlo tanto a Lucia, questa s'era staccata di nuovo dal lettuccio, e si ravvicinava a lui: – ho paura che l'abbia adesso!
– Oh povero sant'uomo! Ma cosa dico, pover'uomo? Poveri noi! Com'è? è a letto? è assistito?
– È levato, gira, assiste gli altri; ma se lo vedeste, che colore che ha, come si regge! Se n'è visti tanti e tanti, che pur troppo.... non si sbaglia!
– Oh poveri noi! E è proprio qui!
– Qui, e poco lontano: poco più che da casa vostra a casa mia.... se vi ricordate....!
– Oh Vergine Santissima!
– Bene, poco più. E pensate se abbiam parlato di voi! M'ha detto delle cose.... E se sapeste cosa m'ha fatto vedere! Sentirete; ma ora voglio cominciare a dirvi quel che m'ha detto prima, lui, con la sua propria bocca. M'ha detto che facevo bene a venirvi a cercare, e che al Signore gli piace che un giovine tratti così, e m'avrebbe aiutato a far che vi trovassi; come è proprio stato la verità: ma già è un santo. Sicchè, vedete!
– Ma, se ha parlato così, è perchè lui non sa....
– Che volete che sappia lui delle cose che avete fatte voi di vostra testa, senza regola e senza il parere di nessuno? Un brav'uomo, un uomo di giudizio, come è lui, non va a pensar cose di questa sorte. Ma quel che m'ha fatto vedere! – E qui raccontò la visita fatta a quella capanna: Lucia, quantunque i suoi sensi e il suo animo, avessero, in quel soggiorno, dovuto avvezzarsi alle più forti impressioni, stava tutta compresa d'orrore e di compassione.
– E anche lì, – proseguì Renzo, – ha parlato da santo: ha detto che il Signore forse ha destinato di far la grazia a quel meschino.... (ora non potrei proprio dargli un altro nome).... che aspetta di prenderlo in un buon punto; ma vuole che noi preghiamo insieme per lui.... Insieme! avete inteso?
– Sì, sì; lo pregheremo, ognuno dove il Signore ci terrà: le orazioni le sa mettere insieme Lui.
– Ma se vi dico le sue parole....!
– Ma Renzo, lui non sa....
– Ma non capite che, quando è un santo che parla, è il Signore che lo fa parlare? e che non avrebbe parlato così, se non dovesse esser proprio così?.... E l'anima di quel poverino? Io ho bensì pregato, e pregherò per lui: di cuore ho pregato, proprio come se fosse stato per un mio fratello. Ma come volete che stia nel mondo di là, il poverino, se di qua non s'accomoda questa cosa, se non è disfatto il male che ha fatto lui? Che se voi intendete la ragione, allora tutto è come prima: quel che è stato è stato: lui ha fatto la sua penitenza di qua....
– No, Renzo, no: il Signore non vuole che facciamo del male, per far Lui misericordia. Lasciate fare a Lui, per questo: noi, il nostro dovere è di pregarlo. S'io fossi morta quella notte, non gli avrebbe dunque potuto perdonare? E se non son morta, se sono stata liberata....
– E vostra madre, quella povera Agnese, che m'ha sempre voluto tanto bene, e che si struggeva tanto di vederci marito e moglie, non ve l'ha detto anche lei che l'è un'idea storta? Lei, che v'ha fatto intender la ragione anche dell'altre volte, perchè, in certe cose, pensa più giusto di voi....
– Mia madre! volete che mia madre mi desse il parere di mancare a un voto! Ma, Renzo! non siete in voi.
– Oh! volete che ve la dica? Voi altre donne, queste cose non le potete sapere. Il padre Cristoforo m'ha detto che tornassi da lui a raccontargli se v'avevo trovata. Vo: lo sentiremo: quel che dirà lui....
– Sì, sì; andate da quel sant'uomo; ditegli che prego per lui, e che preghi per me, che n'ho bisogno tanto tanto! Ma, per amor del cielo, per l'anima vostra, per l'anima mia, non venite più qui, a farmi del male, a.... tentarmi. Il padre Cristoforo, lui saprà spiegarvi le cose, e farvi tornare in voi; lui vi farà mettere il cuore in pace.
– Il cuore in pace! Oh! questo, levatevelo dalla testa. Già me l'avete fatta scrivere questa parolaccia; e so io quel che m'ha fatto patire; e ora avete anche il cuore di dirmela. E io in vece vi dico chiaro e tondo che il cuore in pace non lo metterò mai. Voi volete dimenticarvi di me; e io non voglio dimenticarmi di voi. E vi prometto, vedete, che, se mi fate perdere il giudizio, non lo racquisto più. Al diavolo il mestiere, al diavolo la buona condotta! Volete condannarmi a essere arrabbiato per tutta la vita; e da arrabbiato viverò.... E quel disgraziato! Lo sa il Signore se gli ho perdonato di cuore; ma voi.... Volete dunque farmi pensare per tutta la vita che se non era lui....? Lucia! avete detto ch'io vi dimentichi: ch'io vi dimentichi! Come devo fare? A chi credete ch'io pensassi in tutto questo tempo?.... E dopo tante cose! dopo tante promesse! Cosa v'ho fatto io, dopo che ci siamo lasciati? Perchè ho patito, mi trattate così? perchè ho avuto delle disgrazie? perchè la gente del mondo m'ha perseguitato? perchè ho passato tanto tempo fuori di casa, tristo, lontano da voi? perchè, al primo momento che ho potuto, son venuto a cercarvi?
Lucia, quando il pianto le permise di formar parole, esclamò, giungendo di nuovo le mani, e alzando al cielo gli occhi pregni di lacrime: – o Vergine santissima, aiutatemi voi! Voi sapete che, dopo quella notte, un momento come questo non l'ho mai passato. M'avete soccorsa allora; soccorretemi anche adesso!
– Sì, Lucia; fate bene d'invocar la Madonna; ma perchè volete credere che Lei che è tanto buona, la madre delle misericordie, possa aver piacere di farci patire.... me almeno.... per una parola scappata in un momento che non sapevate quello che vi dicevate? Volete credere che v'abbia aiutata allora, per lasciarci imbrogliati dopo?.... Se poi questa fosse una scusa; se è ch'io vi sia venuto in odio.... ditemelo.... parlate chiaro.
– Per carità, Renzo, per carità, per i vostri poveri morti, finitela, finitela; non mi fate morire.... Non sarebbe un buon momento. Andate dal padre Cristoforo; raccomandatemi a lui, non tornate più qui, non tornate più qui.
– Vo; ma pensate se non voglio tornare! Tornerei se fosse in capo al mondo, tornerei –. E disparve.
Lucia andò a sedere, o piuttosto si lasciò cadere in terra, accanto al lettuccio; e, appoggiata a quello la testa, continuò a piangere dirottamente. La donna, che fin allora era stata a occhi e orecchi aperti, senza fiatare, domandò cosa fosse quell'apparizione, quella contesa, questo pianto. Ma forse il lettore domanda dal canto suo chi fosse costei; e, per soddisfarlo, non ci vorranno, nè anche qui, troppe parole.
Era un'agiata mercantessa, di forse trent'anni. Nello spazio di pochi giorni, s'era visto morire in casa il marito e tutti i figliuoli: di lì a poco, venutale la peste anche a lei, era stata trasportata al lazzeretto, e messa in quella capannuccia, nel tempo che Lucia, dopo aver superata, senza avvedersene, la furia del male, e cambiate, ugualmente senza avvedersene, più compagne, cominciava a riaversi, e a tornare in sè; chè, fin dal principio della malattia, trovandosi ancora in casa di don Ferrante, era rimasta come insensata. La capanna non poteva contenere che due persone: e tra queste due, afflitte, derelitte, sbigottite, sole in tanta moltitudine, era presto nata un'intrinsichezza, un'affezione, che appena sarebbe potuta venire da un lungo vivere insieme. In poco tempo, Lucia era stata in grado di poter aiutar l'altra, che s'era trovata aggravatissima. Ora che questa pure era fuori di pericolo, si facevano compagnia e coraggio e guardia a vicenda; s'eran promesse di non uscir dal lazzeretto, se non insieme; e avevan presi altri concerti per non separarsi neppur dopo. La mercantessa che, avendo lasciata in custodia d'un suo fratello commissario della Sanità, la casa e il fondaco e la cassa, tutto ben fornito, era per trovarsi sola e trista padrona di molto più di quel che le bisognasse per viver comodamente, voleva tener Lucia con sè, come una figliuola o una sorella. Lucia aveva aderito, pensate con che gratitudine per lei, e per la Provvidenza; ma soltanto fin che potesse aver nuove di sua madre, e sapere, come sperava, la volontà di essa. Del resto, riservata com'era, nè della promessa dello sposalizio, nè dell'altre sue avventure straordinarie, non aveva mai detta una parola. Ma ora, in un così gran ribollimento d'affetti, aveva almen tanto bisogno di sfogarsi, quanto l'altra desiderio di sentire. E, stretta con tutt'e due le mani la destra di lei, si mise subito a soddisfare alla domanda, senz'altro ritegno, che quello che le facevano i singhiozzi.
Renzo intanto trottava verso il quartiere del buon frate. Con un po' di studio, e non senza dover rifare qualche pezzetto di strada, gli riuscì finalmente d'arrivarci. Trovò la capanna; lui non ce lo trovò; ma, ronzando e cercando nel contorno, lo vide in una baracca, che, piegato a terra, e quasi bocconi, stava confortando un moribondo. Si fermò lì, aspettando in silenzio. Poco dopo, lo vide chiuder gli occhi a quel poverino, poi mettersi in ginocchio, far orazione un momento, e alzarsi. Allora si mosse, e gli andò incontro.
– Oh! – disse il frate, vistolo venire; – ebbene?
– La c'è: l'ho trovata!
– In che stato?
– Guarita, o almeno levata.
– Sia ringraziato il Signore!
– Ma.... – disse Renzo, quando gli fu vicino da poter parlar sottovoce: – c'è un altro imbroglio.
– Cosa c'è?
– Voglio dire che.... Già lei lo sa come è buona quella povera giovine; ma alle volte è un po' fissa nelle sue idee. Dopo tante promesse, dopo tutto quello che sa anche lei, ora dice che non mi può sposare, perchè dice, che so io? che, quella notte della paura, s'è scaldata la testa, e s'è, come a dire, votata alla Madonna. Cose senza costrutto, n'è vero? Cose buone, chi ha la scienza e il fondamento da farle, ma per noi gente ordinaria, che non sappiamo bene come si devon fare.... n'è vero che son cose che non valgono?
– Dimmi: è molto lontana di qui?
– Oh no: pochi passi di là dalla chiesa.
– Aspettami qui un momento, – disse il frate: – e poi ci anderemo insieme.
– Vuol dire che lei le farà intendere....
– Non so nulla, figliuolo; bisogna ch'io senta lei.
– Capisco, – disse Renzo, e stette con gli occhi fissi a terra, e con le braccia incrociate sul petto, a masticarsi la sua incertezza, rimasta intera. Il frate andò di nuovo in cerca di quel padre Vittore, lo pregò di supplire ancora per lui, entrò nella sua capanna, n'uscì con la sporta in braccio, tornò da Renzo, gli disse: – andiamo –; e andò innanzi, avviandosi a quella tal capanna, dove, qualche tempo prima, erano entrati insieme. Questa volta, entrò solo, e dopo un momento ricomparve, e disse: – niente! Preghiamo; preghiamo –. Poi riprese: – ora, conducimi tu.
E senza dir altro, s'avviarono.
Il tempo s'era andato sempre più rabbuiando, e annunziava ormai certa e poco lontana la burrasca. De' lampi fitti rompevano l'oscurità cresciuta, e lumeggiavano d'un chiarore istantaneo i lunghissimi tetti e gli archi de' portici, la cupola della cappella, i bassi comignoli delle capanne; e i tuoni scoppiati con istrepito repentino, scorrevano rumoreggiando dall'una all'altra regione del cielo. Andava innanzi il giovine, attento alla strada, con una grand'impazienza d'arrivare, e rallentando però il passo, per misurarlo alle forze del compagno; il quale, stanco dalle fatiche, aggravato dal male, oppresso dall'afa, camminava stentatamente, alzando ogni tanto al cielo la faccia smunta, come per cercare un respiro più libero.
Renzo, quando vide la capanna, si fermò, si voltò indietro, disse con voce tremante: – è qui.
Entrano.... – Eccoli! – grida la donna del lettuccio. Lucia si volta, s'alza precipitosamente, va incontro al vecchio, gridando: – oh chi vedo! O padre Cristoforo!
– Ebbene, Lucia! da quante angustie v'ha liberata il Signore! Dovete esser ben contenta d'aver sempre sperato in Lui.
– Oh sì! Ma lei, padre? Povera me, come è cambiato! Come sta? dica: come sta?
– Come Dio vuole, e come, per sua grazia, voglio anch'io, rispose, con volto sereno, il frate. E, tiratala in un canto, soggiunse: – sentite: io non posso rimaner qui che pochi momenti. Siete voi disposta a confidarvi in me, come altre volte?
– Oh! non è lei sempre il mio padre?
– Figliuola, dunque; cos'è codesto voto che m'ha detto Renzo?
– È un voto che ho fatto alla Madonna.... oh! in una gran tribolazione!.... di non maritarmi.
– Poverina! Ma avete pensato allora, ch'eravate legata da una promessa?
– Trattandosi del Signore e della Madonna!.... non ci ho pensato.
– Il Signore, figliuola, gradisce i sagrifizi, l'offerte, quando le facciamo del nostro. È il cuore che vuole, è la volontà: ma voi non potevate offrirgli la volontà d'un altro, al quale v'eravate già obbligata.
– Ho fatto male?
– No, poverina, non pensate a questo: io credo anzi che la Vergine santa avrà gradita l'intenzione del vostro cuore afflitto, e l'avrà offerta a Dio per voi. Ma ditemi; non vi siete mai consigliata con nessuno su questa cosa?
– Io non pensavo che fosse male, da dovermene confessare: e quel poco bene che si può fare, si sa che non bisogna raccontarlo.
– Non avete nessun altro motivo che vi trattenga dal mantener la promessa che avete fatta a Renzo?
– In quanto a questo.... per me.... che motivo....? Non potrei proprio dire.... – rispose Lucia, con un'esitazione che indicava tutt'altro che un'incertezza del pensiero; e il suo viso ancora scolorito dalla malattia, fiorì tutt'a un tratto del più vivo rossore.
– Credete voi, – riprese il vecchio, abbassando gli occhi, – che Dio ha data alla sua Chiesa l'autorità di rimettere e di ritenere, secondo che torni in maggior bene, i debiti e gli obblighi che gli uomini possono aver contratti con Lui?
– Sì, che lo credo.
– Ora sappiate che noi, deputati alla cura dell'anime in questo luogo, abbiamo, per tutti quelli che ricorrono a noi, le più ampie facoltà della Chiesa; e che per conseguenza, io posso, quando voi lo chiediate, sciogliervi dall'obbligo, qualunque sia, che possiate aver contratto a cagion di codesto voto.
– Ma non è peccato tornare indietro, pentirsi d'una promessa fatta alla Madonna? Io allora l'ho fatta proprio di cuore.... – disse Lucia, violentemente agitata dall'assalto d'una tale inaspettata, bisogna pur dire speranza, e dall'insorgere opposto d'un terrore fortificato da tutti i pensieri che, da tanto tempo, eran la principale occupazione dell'animo suo.
– Peccato, figliuola? – disse il padre: – peccato il ricorrere alla Chiesa, e chiedere al suo ministro che faccia uso dell'autorità che ha ricevuto da essa, e che essa ha ricevuta da Dio? Io ho veduto in che maniera voi due siete stati condotti ad unirvi; e, certo, se mai m'è parso che due fossero uniti da Dio, voi altri eravate quelli: ora non vedo perchè Dio v'abbia a voler separati. E lo benedico che m'abbia dato, indegno come sono, il potere di parlare in suo nome, e di rendervi la vostra parola. E se voi mi chiedete ch'io vi dichiari sciolta da codesto voto, io non esiterò a farlo; e desidero anzi che me lo chiediate.
– Allora....! allora....! lo chiedo; – disse Lucia, con un volto non turbato più che di pudore.
Il frate chiamò con un cenno il giovine, il quale se ne stava nel cantuccio il più lontano, guardando (giacchè non poteva far altro) fisso fisso al dialogo in cui era tanto interessato; e, quando quello fu lì, disse, a voce più alta, a Lucia: – con l'autorità che ho dalla Chiesa, vi dichiaro sciolta dal voto di verginità, annullando ciò che ci potè essere d'inconsiderato, e liberandovi da ogni obbligazione che poteste averne contratta.
Pensi il lettore che suono facessero all'orecchio di Renzo tali parole. Ringraziò vivamente con gli occhi colui che le aveva proferite; e cercò subito, ma invano, quelli di Lucia.
– Tornate, con sicurezza e con pace, ai pensieri d'una volta, seguì a dirle il cappuccino: – chiedete di nuovo al Signore le grazie che Gli chiedevate, per essere una moglie santa; e confidate che ve le concederà più abbondanti, dopo tanti guai. E tu, – disse, voltandosi a Renzo, – ricordati, figliuolo, che se la Chiesa ti rende questa compagna, non lo fa per procurarti una consolazione temporale e mondana, la quale, se anche potesse essere intera, e senza mistura d'alcun dispiacere, dovrebbe finire in un gran dolore, al momento di lasciarvi; ma lo fa per avviarvi tutt'e due sulla strada della consolazione che non avrà fine. Amatevi come compagni di viaggio, con questo pensiero d'avere a lasciarvi, e con la speranza di ritrovarvi per sempre. Ringraziate il cielo che v'ha condotti a questo stato, non per mezzo dell'allegrezze turbolente e passeggiere, ma co' travagli e tra le miserie, per disporvi a una allegrezza raccolta e tranquilla. Se Dio vi concede figliuoli, abbiate in mira d'allevarli per Lui, d'istillar loro l'amore di Lui e di tutti gli uomini; e allora li guiderete bene in tutto il resto. Lucia! v'ha detto, – e accennava Renzo, – chi ha visto qui?
– Oh padre, me l'ha detto!
– Voi pregherete per lui! Non ve ne stancate. E anche per me pregherete!.... Figliuoli! voglio che abbiate un ricordo del povero frate –. E qui levò dalla sporta una scatola d'un legno ordinario, ma tornita e lustrata con una certa finitezza cappuccinesca; e proseguì: – qui dentro c'è il resto di quel pane.... il primo che ho chiesto per carità; quel pane, di cui avete sentito parlare! Lo lascio a voi altri: serbatelo; fatelo vedere ai vostri figliuoli. Verranno in un tristo mondo, e in tristi tempi, in mezzo a' superbi e a' provocatori: dite loro che perdonino sempre, sempre! tutto, tutto! e che preghino, anche loro, per il povero frate!
E porse la scatola a Lucia, che la prese con rispetto, come si farebbe d'una reliquia. Poi, con voce più tranquilla, riprese: – ora ditemi; che appoggi avete qui in Milano? Dove pensate d'andare a alloggiare, appena uscita di qui? E chi vi condurrà da vostra madre, che Dio voglia aver conservata in salute?
– Questa buona signora mi fa lei intanto da madre: noi due usciremo di qui insieme, e poi essa penserà a tutto.
– Dio la benedica, – disse il frate, accostandosi al lettuccio.
– La ringrazio anch'io, – disse la vedova, – della consolazione che ha data a queste povere creature; sebbene io avessi fatto conto di tenerla sempre con me, questa cara Lucia. Ma la terrò intanto; l'accompagnerò io al suo paese, la consegnerò a sua madre; e, soggiunse poi sottovoce, – voglio farle io il corredo. N'ho troppa della roba; e di quelli che dovevan goderla con me, non ho più nessuno!
– Così, – rispose il frate, – lei può fare un gran sacrifizio al Signore, e del bene al prossimo. Non le raccomando questa giovine: già vedo che è come sua: non c'è che da lodare il Signore, il quale sa mostrarsi padre anche ne' flagelli, e che, col farle trovare insieme, ha dato un così chiaro segno d'amore all'una e all'altra. Orsù, riprese poi, voltandosi a Renzo, e prendendolo per una mano: noi due non abbiam più nulla da far qui: e ci siamo stati anche troppo. Andiamo.
– Oh padre! – disse Lucia: – la vedrò ancora? Io sono guarita, io che non fo nulla di bene a questo mondo; e lei....!
– È già molto tempo, – rispose con tono serio e dolce il vecchio, – che chiedo al Signore una grazia, e ben grande: di finire i miei giorni in servizio del prossimo. Se me la volesse ora concedere, ho bisogno che tutti quelli che hanno carità per me, m'aiutino a ringraziarlo. Via; date a Renzo le vostre commissioni per vostra madre.
– Raccontatele quel che avete veduto, – disse Lucia al promesso sposo: – che ho trovata qui un'altra madre, che verrò con questa più presto che potrò, e che spero, spero di trovarla sana.
– Se avete bisogno di danari, – disse Renzo, – ho qui tutti quelli che m'avete mandati, e....
– No, no, – interruppe la vedova: – ne ho io anche troppi.
– Andiamo, – replicò il frate.
– A rivederci, Lucia....! e anche lei, dunque, quella buona signora, – disse Renzo, non trovando parole che significassero quello che sentiva.
– Chi sa che il Signore ci faccia la grazia di rivederci ancora tutti! – esclamò Lucia.
– Sia Egli sempre con voi, e vi benedica, – disse alle due compagne fra Cristoforo; e uscì con Renzo dalla capanna.
Mancava poco alla sera, e il tempo pareva sempre più vicino a risolversi. Il cappuccino esibì di nuovo al giovine di ricoverarlo per quella notte nella sua baracca. – Compagnia, non te ne potrò fare, – soggiunse: – ma avrai da stare al coperto.
Renzo però si sentiva una smania d'andare; e non si curava di rimaner più a lungo in un luogo simile, quando non poteva profittarne per veder Lucia, e non avrebbe neppur potuto starsene un po' col buon frate. In quanto all'ora e al tempo, si può dire che notte e giorno, sole e pioggia, zeffiro e tramontano, eran tutt'uno per lui in quel momento. Ringraziò dunque il frate, dicendo che voleva andar più presto che fosse possibile in cerca d'Agnese.
Quando furono nella strada di mezzo, il frate gli strinse la mano, e disse: – se la trovi, che Dio voglia! quella buona Agnese, salutala anche in mio nome; e a lei, e a tutti quelli che rimangono, e si ricordano di fra Cristoforo, dì che preghin per lui. Dio t'accompagni, e ti benedica per sempre.
– Oh caro padre....! ci rivedremo? ci rivedremo?
– Lassù, spero –. E con queste parole, si staccò da Renzo; il quale, stato lì a guardarlo fin che non l'ebbe perso di vista, prese in fretta verso la porta, dando a destra e a sinistra l'ultime occhiate di compassione a quel luogo di dolori. C'era un movimento straordinario, un correr di monatti, un trasportar di roba, un accomodar le tende delle baracche, uno strascicarsi di convalescenti a queste e ai portici, per ripararsi dalla burrasca imminente.


CAPITOLO XXXVII
Appena infatti ebbe Renzo passata la soglia del lazzeretto e preso a diritta, per ritrovar la viottola di dov'era sboccato la mattina sotto le mura, principiò come una grandine di goccioloni radi e impetuosi, che, battendo e risaltando sulla strada bianca e arida, sollevavano un minuto polverìo; in un momento, diventaron fitti; e prima che arrivasse alla viottola, la veniva giù a secchie. Renzo, in vece d'inquietarsene, ci sguazzava dentro, se la godeva in quella rinfrescata, in quel susurrìo, in quel brulichìo dell'erbe e delle foglie, tremolanti, gocciolanti, rinverdite, lustre; metteva certi respironi larghi e pieni; e in quel risolvimento della natura sentiva come più liberamente e più vivamente quello che s'era fatto nel suo destino.
Ma quanto più schietto e intero sarebbe stato questo sentimento, se Renzo avesse potuto indovinare quel che si vide pochi giorni dopo: che quell'acqua portava via il contagio; che, dopo quella, il lazzeretto, se non era per restituire ai viventi tutti i viventi che conteneva, almeno non n'avrebbe più ingoiati altri; che, tra una settimana, si vedrebbero riaperti usci e botteghe, non si parlerebbe quasi più che di quarantina; e della peste non rimarrebbe se non qualche resticciolo qua e là; quello strascico che un tal flagello lasciava sempre dietro a sè per qualche tempo.
Andava dunque il nostro viaggiatore allegramente, senza aver disegnato nè dove, nè come, nè quando, nè se avesse da fermarsi la notte, premuroso soltanto di portarsi avanti, d'arrivar presto al suo paese, di trovar con chi parlare, a chi raccontare, soprattutto di poter presto rimettersi in cammino per Pasturo, in cerca d'Agnese. Andava, con la mente tutta sottosopra dalle cose di quel giorno; ma di sotto le miserie, gli orrori, i pericoli, veniva sempre a galla un pensierino: l'ho trovata; è guarita; è mia! E allora faceva uno sgambetto, e con ciò dava un'annaffiata all'intorno, come un can barbone uscito dall'acqua; qualche volta si contentava d'una fregatina di mani; e avanti, con più ardore di prima. Guardando per la strada, raccattava, per dir così, i pensieri, che ci aveva lasciati la mattina e il giorno avanti, nel venire; e con più piacere quelli appunto che allora aveva più cercato di scacciare, i dubbi, le difficoltà, trovarla, trovarla viva, tra tanti morti e moribondi! "E l'ho trovata viva!" concludeva. Si rimetteva col pensiero nelle circostanze più terribili di quella giornata; si figurava con quel martello in mano: ci sarà o non ci sarà? e una risposta così poco allegra; e non aver nemmeno il tempo di masticarla, che addosso quella furia di matti birboni; e quel lazzeretto, quel mare! lì ti volevo a trovarla! E averla trovata! Ritornava su quel momento quando fu finita di passare la processione de' convalescenti: che momento! che crepacore non trovarcela! e ora non gliene importava più nulla. E quel quartiere delle donne! E là dietro a quella capanna, quando meno se l'aspettava, quella voce, quella voce proprio! E vederla, vederla levata! Ma che? c'era ancora quel nodo del voto, e più stretto che mai. Sciolto anche questo. E quell'odio contro don Rodrigo, quel rodìo continuo che esacerbava tutti i guai, e avvelenava tutte le consolazioni, scomparso anche quello. Talmentechè non saprei immaginare una contentezza più viva, se non fosse stata l'incertezza intorno ad Agnese, il tristo presentimento intorno al padre Cristoforo, e quel trovarsi ancora in mezzo a una peste.
Arrivò a Sesto, sulla sera; nè pareva che l'acqua volesse cessare. Ma, sentendosi più in gambe che mai, e con tante difficoltà di trovar dove alloggiare, e così inzuppato, non ci pensò neppure. La sola cosa che l'incomodasse, era un grand'appetito: chè una consolazione come quella gli avrebbe fatto smaltire altro che la poca minestra del cappuccino. Guardò se trovasse anche qui una bottega di fornaio; ne vide una; ebbe due pani con le molle, e con quell'altre cerimonie. Uno in tasca e l'altro alla bocca, e avanti.
Quando passò per Monza, era notte fatta: nonostante, gli riuscì di trovar la porta che metteva sulla strada giusta. Ma meno questo, che, per dir la verità, era un gran merito, potete immaginarvi come fosse quella strada, e come andasse facendosi di momento in momento. Affondata (com'eran tutte; e dobbiamo averlo detto altrove) tra due rive, quasi un letto di fiume, si sarebbe a quell'ora potuta dire, se non un fiume, una gora davvero; e ogni tanto pozze, da volerci del buono e del bello a levarne i piedi, non che le scarpe. Ma Renzo n'usciva come poteva, senz'atti d'impazienza, senza parolacce, senza pentimenti; pensando che ogni passo, per quanto costasse, lo conduceva avanti, e che l'acqua cesserebbe quando a Dio piacesse, e che, a suo tempo, spunterebbe il giorno, e che la strada che faceva intanto, allora sarebbe fatta.
E dirò anche che non ci pensava se non proprio quando non poteva far di meno. Eran distrazioni queste; il gran lavoro della sua mente era di riandare la storia di que' tristi anni passati: tant'imbrogli, tante traversìe, tanti momenti in cui era stato per perdere anche la speranza, e fare andata ogni cosa; e di contrapporci l'immaginazioni d'un avvenire così diverso: e l'arrivar di Lucia, e le nozze, e il metter su casa, e il raccontarsi le vicende passate, e tutta la vita.
Come la facesse quando trovava due strade; se quella poca pratica, con quel poco barlume, fossero quelli che l'aiutassero a trovar sempre la buona, o se l'indovinasse sempre alla ventura, non ve lo saprei dire; chè lui medesimo, il quale soleva raccontar la sua storia molto per minuto, lunghettamente anzi che no (e tutto conduce a credere che il nostro anonimo l'avesse sentita da lui più d'una volta), lui medesimo, a questo punto, diceva che, di quella notte, non se ne rammentava che come se l'avesse passata in letto a sognare. Il fatto sta che, sul finir di essa, si trovò alla riva dell'Adda.
Non era mai spiovuto; ma, a un certo tempo, da diluvio era diventata pioggia, e poi un'acquerugiola fine fine, cheta cheta, ugual uguale: i nuvoli alti e radi stendevano un velo non interrotto, ma leggiero e diafano; e il lume del crepuscolo fece vedere a Renzo il paese d'intorno. C'era dentro il suo; e quel che sentì, a quella vista, non si saprebbe spiegare. Altro non vi so dire, se non che que' monti, quel Resegone vicino, il territorio di Lecco, era diventato tutto come roba sua. Diede un'occhiata anche a sè, e si trovò un po' strano, quale, per dir la verità, da quel che si sentiva, s'immaginava già di dover parere: sciupata e attaccata addosso ogni cosa: dalla testa alla vita, tutto un fradiciume, una grondaia; dalla vita alla punta de' piedi, melletta e mota: le parti dove non ce ne fosse si sarebbero potute chiamare esse zacchere e schizzi. E se si fosse visto tutt'intero in uno specchio, con la tesa del cappello floscia e cascante, e i capelli stesi e incollati sul viso, si sarebbe fatto ancor più specie. In quanto a stanco, lo poteva essere, ma non ne sapeva nulla: e il frescolino dell'alba aggiunto a quello della notte e di quel poco bagno, non gli dava altro che una fierezza, una voglia di camminar più presto.
È a Pescate; costeggia quell'ultimo tratto dell'Adda, dando però un'occhiata malinconica a Pescarenico; passa il ponte; per istrade e campi, arriva in un momento alla casa dell'ospite amico. Questo, che s'era levato allora, e stava sull'uscio, a guardare il tempo, alzò gli occhi a quella figura così inzuppata, così infangata, diciam pure così lercia, e insieme così viva e disinvolta: a' suoi giorni non aveva visto un uomo peggio conciato e più contento.
– Ohe! – disse: – già qui? e con questo tempo? Com'è andata?
– La c'è, – disse Renzo: – la c'è: la c'è.
– Sana?
– Guarita, che è meglio. Devo ringraziare il Signore e la Madonna fin che campo. Ma cose grandi, cose di fuoco: ti racconterò poi tutto.
– Ma come sei conciato!
– Son bello eh?
– A dir la verità, potresti adoprare il da tanto in su, per lavare il da tanto in giù. Ma, aspetta, aspetta; che ti faccia un buon fuoco.
– Non dico di no. Sai dove la m'ha preso? proprio alla porta del lazzeretto. Ma niente! il tempo il suo mestiere, e io il mio.
L'amico andò e tornò con due bracciate di stipa: ne mise una in terra, l'altra sul focolare, e, con un po' di brace rimasta della sera avanti, fece presto una bella fiammata. Renzo intanto s'era levato il cappello, e, dopo averlo scosso due o tre volte, l'aveva buttato in terra: e, non così facilmente, s'era tirato via anche il farsetto. Levò poi dal taschino de' calzoni il coltello, col fodero tutto fradicio, che pareva stato in molle; lo mise su un panchetto, e disse: – anche costui è accomodato a dovere; ma l'è acqua! l'è acqua! sia ringraziato il Signore.... Sono stato lì lì....! Ti dirò poi –. E si fregava le mani. – Ora fammi un altro piacere, – soggiunse: – quel fagottino che ho lasciato su in camera, va' a prendermelo, chè prima che s'asciughi questa roba che ho addosso....!
Tornato col fagotto, l'amico disse: – penso che avrai anche appetito: capisco che da bere, per la strada, non te ne sarà mancato; ma da mangiare....
– Ho trovato da comprar due pani, ieri sul tardi; ma, per dir la verità, non m'hanno toccato un dente.
– Lascia fare, – disse l'amico; mise l'acqua in un paiolo, che attaccò poi alla catena; e soggiunse: – vado a mungere: quando tornerò col latte, l'acqua sarà all'ordine; e si fa una buona polenta. Tu intanto fa' il tuo comodo.
Renzo, rimasto solo, si levò, non senza fatica, il resto de' panni, che gli s'eran come appiccicati addosso; s'asciugò, si rivestì da capo a piedi. L'amico tornò, e andò al suo paiolo: Renzo intanto si mise a sedere, aspettando.
– Ora sento che sono stanco, – disse: – ma è una bella tirata! Però questo è nulla! Ne ho da raccontartene per tutta la giornata. Com'è conciato Milano! Le cose che bisogna vedere! Le cose che bisogna toccare! Cose da farsi poi schifo a se medesimo. Sto per dire che non ci voleva meno di quel bucatino che ho avuto. E quel che m'hanno voluto fare que' signori di laggiù! Sentirai. Ma se tu vedessi il lazzeretto! C'è da perdersi nelle miserie. Basta; ti racconterò tutto.... E la c'è, e la verrà qui, e sarà mia moglie; e tu devi far da testimonio, e, peste o non peste, almeno qualche ora, voglio che stiamo allegri.
Del resto mantenne ciò, che aveva detto all'amico, di voler raccontargliene per tutta la giornata; tanto più, che, avendo sempre continuato a piovigginare, questo la passò tutta in casa, parte seduto accanto all'amico, parte in faccende intorno a un suo piccolo tino, e a una botticina, e ad altri lavori, in preparazione della vendemmia; ne' quali Renzo non lasciò di dargli una mano; chè, come soleva dire, era di quelli che si stancano più a star senza far nulla, che a lavorare. Non potè però tenersi di non fare una scappatina alla casa d'Agnese, per rivedere una certa finestra, e per dare anche lì una fregatina di mani. Tornò senza essere stato visto da nessuno; e andò subito a letto. S'alzò prima che facesse giorno; e, vedendo cessata l'acqua, se non ritornato il sereno, si mise in cammino per Pasturo.
Era ancor presto quando ci arrivò: chè non aveva meno fretta e voglia di finire, di quel che possa averne il lettore. Cercò d'Agnese; sentì che stava bene, e gli fu insegnata una casuccia isolata dove abitava. Ci andò; la chiamò dalla strada: a una tal voce, essa s'affacciò di corsa alla finestra; e, mentre stava a bocca aperta per mandar fuori non so che parola, non so che suono, Renzo la prevenne dicendo: – Lucia è guarita: l'ho veduta ierlaltro; vi saluta; verrà presto. E poi ne ho, ne ho delle cose da dirvi.
Tra la sorpresa dell'apparizione, e la contentezza della notizia, e la smania di saperne di più, Agnese cominciava ora un'esclamazione, ora una domanda, senza finir nulla: poi, dimenticando le precauzioni ch'era solita a prendere da molto tempo, disse: – vengo ad aprirvi.
– Aspettate: e la peste? – disse Renzo: – voi non l'avete avuta, credo.
– Io no: e voi?
– Io sì; ma voi dunque dovete aver giudizio. Vengo da Milano; e, sentirete, sono proprio stato nel contagio fino agli occhi. È vero che mi son mutato tutto da capo a piedi; ma l'è una porcheria che s'attacca alle volte come un malefizio. E giacchè il Signore v'ha preservata finora, voglio che stiate riguardata fin che non è finito quest'influsso; perchè siete la nostra mamma: e voglio che campiamo insieme un bel pezzo allegramente, a conto del gran patire che abbiam fatto, almeno io.
– Ma.... – cominciava Agnese.
– Eh! – interruppe Renzo: – non c'è ma che tenga. So quel che volete dire; ma sentirete, sentirete, che de' ma non ce n'è più. Andiamo in qualche luogo all'aperto, dove si possa parlar con comodo, senza pericolo; e sentirete.
Agnese gl'indicò un orto ch'era dietro alla casa; e soggiunse: – entrate lì, e vedrete che c'è due panche, l'una in faccia all'altra, che paion messe apposta. Io vengo subito.
Renzo andò a mettersi a sedere sur una: un momento dopo, Agnese si trovò lì sull'altra: e son certo che, se il lettore, informato come è delle cose antecedenti, avesse potuto trovarsi lì in terzo, a veder con gli occhi quella conversazione così animata, a sentir con gli orecchi que' racconti, quelle domande, quelle spiegazioni, quell'esclamare, quel condolersi, quel rallegrarsi, e don Rodrigo, e il padre Cristoforo, e tutto il resto, e quelle descrizioni dell'avvenire, chiare e positive come quelle del passato, son certo, dico, che ci avrebbe preso gusto, e sarebbe stato l'ultimo a venir via. Ma d'averla sulla carta tutta quella conversazione, con parole mute, fatte d'inchiostro, e senza trovarci un solo fatto nuovo, son di parere che non se ne curi molto, e che gli piaccia più d'indovinarla da sè. La conclusione fu che s'anderebbe a metter su casa tutti insieme in quel paese del bergamasco dove Renzo aveva già un buon avviamento: in quanto al tempo, non si poteva decider nulla, perchè dipendeva dalla peste, e da altre circostanze: appena cessato il pericolo, Agnese tornerebbe a casa, ad aspettarvi Lucia, o Lucia ve l'aspetterebbe: intanto Renzo farebbe spesso qualche altra corsa a Pasturo, a veder la sua mamma, e a tenerla informata di quel che potesse accadere.
Prima di partire, offrì anche a lei danari, dicendo: – gli ho qui tutti, vedete, que' tali: avevo fatto voto anch'io di non toccarli, fin che la cosa non fosse venuta in chiaro. Ora, se n'avete bisogno, portate qui una scodella d'acqua e aceto; vi butto dentro i cinquanta scudi belli e lampanti.
– No, no, – disse Agnese: – ne ho ancora più del bisogno per me: i vostri, serbateli, che saran buoni per metter su casa.
Renzo tornò al paese con questa consolazione di più d'aver trovata sana e salva una persona tanto cara. Stette il rimanente di quella giornata, e la notte, in casa dell'amico; il giorno dopo, in viaggio di nuovo, ma da un'altra parte, cioè verso il paese adottivo.
Trovò Bortolo, in buona salute anche lui, e in minor timore di perderla; chè, in que' pochi giorni, le cose, anche là, avevan preso rapidamente una bonissima piega.
Pochi eran quelli che s'ammalavano; e il male non era più quello; non più que' lividi mortali, nè quella violenza di sintomi; ma febbriciattole, intermittenti la maggior parte, con al più qualche piccol bubbone scolorito, che si curava come un fignolo ordinario. Già l'aspetto del paese compariva mutato; i rimasti vivi cominciavano a uscir fuori, a contarsi tra loro, a farsi a vicenda condoglianze e congratulazioni. Si parlava già di ravviare i lavori: i padroni pensavano già a cercare e a caparrare operai, e in quell'arti principalmente dove il numero n'era stato scarso anche prima del contagio, com'era quella della seta. Renzo, senza fare il lezioso, promise (salve però le debite approvazioni) al cugino di rimettersi al lavoro, quando verrebbe accompagnato, a stabilirsi in paese. S'occupò intanto de' preparativi più necessari: trovò una casa più grande; cosa divenuta pur troppo facile e poco costosa; e la fornì di mobili e d'attrezzi, intaccando questa volta il tesoro, ma senza farci un gran buco, chè tutto era a buon mercato, essendoci molta più roba che gente che la comprassero.
Dopo non so quanti giorni, ritornò al paese nativo, che trovò ancor più notabilmente cambiato in bene. Trottò subito a Pasturo; trovò Agnese rincoraggita affatto, e disposta a ritornare a casa quando si fosse; di maniera che ce la condusse lui: nè diremo quali fossero i loro sentimenti, quali le parole, al rivedere insieme que' luoghi.
Agnese trovò ogni cosa come l'aveva lasciata. Sicchè non potè far a meno di non dire che, questa volta, trattandosi d'una povera vedova e d'una povera fanciulla, avevan fatto la guardia gli angioli.
– E l'altra volta, – soggiungeva, – che si sarebbe creduto che il Signore guardasse altrove, e non pensasse a noi, giacchè lasciava portar via il povero fatto nostro; ecco che ha fatto vedere il contrario, perchè m'ha mandato da un'altra parte di bei danari, con cui ho potuto rimettere ogni cosa. Dico ogni cosa, e non dico bene; perchè il corredo di Lucia che coloro avevan portato via bell'e nuovo, insieme col resto, quello mancava ancora; ma ecco che ora ci viene da un'altra parte. Chi m'avesse detto, quando io m'arrapinavo tanto a allestir quell'altro: tu credi di lavorar per Lucia: eh povera donna! lavori per chi non sai: sa il cielo, questa tela, questi panni, a che sorte di creature anderanno indosso: quelli per Lucia, il corredo davvero che ha da servire per lei, ci penserà un'anima buona, la quale tu non sai nè anche che la sia in questo mondo.
Il primo pensiero d'Agnese fu quello di preparare nella sua povera casuccia l'alloggio il più decente che potesse, a quell'anima buona: poi andò in cerca di seta da annaspare; e lavorando ingannava il tempo.
Renzo, dal canto suo, non passò in ozio que' giorni già tanto lunghi per sè: sapeva far due mestieri per buona sorte; si rimise a quello del contadino. Parte aiutava il suo ospite, per il quale era una gran fortuna l'avere in tal tempo spesso al suo comando un'opera, e un'opera di quell'abilità; parte coltivava, anzi dissodava l'orticello d'Agnese, trasandato affatto nell'assenza di lei. In quanto al suo proprio podere, non se n'occupava punto, dicendo ch'era una parrucca troppo arruffata, e che ci voleva altro che due braccia a ravviarla. E non ci metteva neppure i piedi; come nè anche in casa: chè gli avrebbe fatto male a vedere quella desolazione; e aveva già preso il partito di disfarsi d'ogni cosa, a qualunque prezzo, e d'impiegar nella nuova patria quel tanto che ne potrebbe ricavare.
Se i rimasti vivi erano, l'uno per l'altro, come morti resuscitati, Renzo, per quelli del suo paese, lo era, come a dire, due volte: ognuno gli faceva accoglienze e congratulazioni, ognuno voleva sentir da lui la sua storia. Direte forse: come andava col bando? L'andava benone: lui non ci pensava quasi più, supponendo che quelli i quali avrebbero potuto eseguirlo, non ci pensassero più nè anche loro: e non s'ingannava. E questo non nasceva solo dalla peste che aveva fatto monte di tante cose; ma era, come s'è potuto vedere anche in vari luoghi di questa storia, cosa comune a que' tempi, che i decreti, tanto generali quanto speciali, contro le persone, se non c'era qualche animosità privata e potente che li tenesse vivi, e li facesse valere, rimanevano spesso senza effetto, quando non l'avessero avuto sul primo momento; come palle di schioppo, che, se non fanno colpo, restano in terra, dove non dànno fastidio a nessuno. Conseguenza necessaria della gran facilità con cui li seminavano que' decreti. L'attività dell'uomo è limitata; e tutto il di più che c'era nel comandare, doveva tornare in tanto meno nell'eseguire. Quel che va nelle maniche, non può andar ne' gheroni.
Chi volesse anche sapere come Renzo se la passasse con don Abbondio, in quel tempo d'aspetto, dirò che stavano alla larga l'uno dall'altro: don Abbondio, per timore di sentire intonar qualcosa di matrimonio: e, al solo pensarci, si vedeva davanti agli occhi don Rodrigo da una parte, co' suoi bravi, il cardinale dall'altra, co' suoi argomenti: Renzo, perchè aveva fissato di non parlargliene che al momento di concludere, non volendo risicare di farlo inalberar prima del tempo, di suscitar, chi sa mai? qualche difficoltà, e d'imbrogliar le cose con chiacchiere inutili. Le sue chiacchiere, le faceva con Agnese. – Credete voi che verrà presto? – domandava l'uno. – Io spero di sì, – rispondeva l'altro: e spesso quello che aveva data la risposta, faceva poco dopo la domanda medesima. E con queste e con simili furberie, s'ingegnavano a far passare il tempo, che pareva loro più lungo, di mano in mano che n'era più passato.
Al lettore noi lo faremo passare in un momento tutto quel tempo, dicendo in compendio che, qualche giorno dopo la visita di Renzo al lazzeretto, Lucia n'uscì con la buona vedova; che, essendo stata ordinata una quarantina generale, la fecero insieme, rinchiuse nella casa di quest'ultima; che una parte del tempo fu spesa in allestire il corredo di Lucia, al quale, dopo aver fatto un po' di cerimonie, dovette lavorare anche lei; e che, terminata che fu la quarantina, la vedova lasciò in consegna il fondaco e la casa a quel suo fratello commissario; e si fecero i preparativi per il viaggio. Potremmo anche soggiunger subito: partirono, arrivarono, e quel che segue; ma, con tutta la volontà che abbiamo di secondar la fretta del lettore, ci son tre cose appartenenti a quell'intervallo di tempo, che non vorremmo passar sotto silenzio; e, per due almeno, crediamo che il lettore stesso dirà che avremmo fatto male.
La prima, che, quando Lucia tornò a parlare alla vedova delle sue avventure, più in particolare, e più ordinatamente di quel che avesse potuto in quell'agitazione della prima confidenza, e fece menzione più espressa della signora che l'aveva ricoverata nel monastero di Monza, venne a sapere di costei cose che, dandole la chiave di molti misteri, le riempiron l'animo d'una dolorosa e paurosa maraviglia. Seppe dalla vedova che la sciagurata, caduta in sospetto d'atrocissimi fatti, era stata, per ordine del cardinale, trasportata in un monastero di Milano; che lì, dopo molto infuriare e dibattersi, s'era ravveduta, s'era accusata; e che la sua vita attuale era supplizio volontario tale, che nessuno, a meno di non togliergliela, ne avrebbe potuto trovare un più severo. Chi volesse conoscere un po' più in particolare questa trista storia, la troverà nel libro e al luogo che abbiam citato altrove, a proposito della stessa persona26.
L'altra cosa è che Lucia, domandando del padre Cristoforo a tutti i cappuccini che potè vedere nel lazzeretto, sentì, con più dolore che maraviglia, ch'era morto di peste.
Finalmente, prima di partire, avrebbe anche desiderato di saper qualcosa de' suoi antichi padroni, e di fare, come diceva, un atto del suo dovere, se alcuno ne rimaneva. La vedova l'accompagnò alla casa, dove seppero che l'uno e l'altra erano andati tra que' più. Di donna Prassede, quando si dice ch'era morta, è detto tutto; ma intorno a don Ferrante, trattandosi ch'era stato dotto, l'anonimo ha creduto d'estendersi un po' più; e noi, a nostro rischio, trascriveremo a un di presso quello che ne lasciò scritto.
Dice adunque che, al primo parlar che si fece di peste, don Ferrante fu uno de' più risoluti a negarla, e che sostenne costantemente fino all'ultimo, quell'opinione; non già con ischiamazzi, come il popolo; ma con ragionamenti, ai quali nessuno potrà dire almeno che mancasse la concatenazione.
– In rerum natura, – diceva, – non ci son che due generi di cose: sostanze e accidenti; e se io provo che il contagio non può esser nè l'uno nè l'altro, avrò provato che non esiste, che è una chimera. E son qui. Le sostanze sono, o spirituali, o materiali. Che il contagio sia sostanza spirituale, è uno sproposito che nessuno vorrebbe sostenere; sicchè è inutile parlarne. Le sostanze materiali sono, o semplici, o composte. Ora, sostanza semplice il contagio non è; e si dimostra in quattro parole. Non è sostanza aerea; perchè, se fosse tale, in vece di passar da un corpo all'altro, volerebbe subito alla sua sfera. Non è acquea; perchè bagnerebbe, e verrebbe asciugata da' venti. Non è ignea; perchè brucerebbe. Non è terrea; perchè sarebbe visibile. Sostanza composta, neppure; perchè a ogni modo dovrebbe esser sensibile all'occhio o al tatto; e questo contagio, chi l'ha veduto? chi l'ha toccato? Riman da vedere se possa essere accidente. Peggio che peggio. Ci dicono questi signori dottori che si comunica da un corpo all'altro; chè questo è il loro achille, questo il pretesto per far tante prescrizioni senza costrutto. Ora, supponendolo accidente, verrebbe a essere un accidente trasportato: due parole che fanno ai calci, non essendoci, in tutta la filosofia, cosa più chiara, più liquida di questa: che un accidente non può passar da un soggetto all'altro. Che se, per evitar questa Scilla, si riducono a dire che sia accidente prodotto, dànno in Cariddi: perchè, se è prodotto, dunque non si comunica, non si propaga, come vanno blaterando. Posti questi princìpi, cosa serve venirci tanto a parlare di vibici, d'esantemi, d'antraci....?
– Tutte corbellerie, – scappò fuori una volta un tale.
– No, no, – riprese don Ferrante: – non dico questo: la scienza è scienza; solo bisogna saperla adoprare. Vibici, esantemi, antraci, parotidi, bubboni violacei, furoncoli nigricanti, son tutte parole rispettabili, che hanno il loro significato bell'e buono; ma dico che non han che fare con la questione. Chi nega che ci possa essere di queste cose, anzi che ce ne sia? Tutto sta a veder di dove vengano.
Qui cominciavano i guai anche per don Ferrante. Fin che non faceva che dare addosso all'opinion del contagio, trovava per tutto orecchi attenti e ben disposti: perchè non si può spiegare quanto sia grande l'autorità d'un dotto di professione, allorchè vuol dimostrare agli altri le cose di cui sono già persuasi. Ma quando veniva a distinguere, e a voler dimostrare che l'errore di que' medici non consisteva già nell'affermare che ci fosse un male terribile e generale; ma nell'assegnarne la cagione; allora (parlo de' primi tempi, in cui non si voleva sentir discorrere di peste), allora, in vece d'orecchi, trovava lingue ribelli, intrattabili; allora, di predicare a distesa era finita; e la sua dottrina non poteva più metterla fuori, che a pezzi e bocconi.
– La c'è pur troppo la vera cagione, – diceva; – e son costretti a riconoscerla anche quelli che sostengono poi quell'altra così in aria.... La neghino un poco, se possono, quella fatale congiunzione di Saturno con Giove. E quando mai s'è sentito dire che l'influenze si propaghino....? E lor signori mi vorranno negar l'influenze? Mi negheranno che ci sian degli astri? O mi vorranno dire che stian lassù a far nulla, come tante capocchie di spilli ficcati in un guancialino?.... Ma quel che non mi può entrare, è di questi signori medici; confessare che ci troviamo sotto una congiunzione così maligna, e poi venirci a dire, con faccia tosta: non toccate qui, non toccate là, e sarete sicuri! Come se questo schivare il contatto materiale de' corpi terreni, potesse impedir l'effetto virtuale de' corpi celesti! E tanto affannarsi a bruciar de' cenci! Povera gente! brucerete Giove? brucerete Saturno?
His fretus, vale a dire su questi bei fondamenti, non prese nessuna precauzione contro la peste; gli s'attaccò; andò a letto, a morire, come un eroe di Metastasio, prendendosela con le stelle.
E quella sua famosa libreria? È forse ancora dispersa su per i muriccioli.

CAPITOLO XXXVIII
Una sera, Agnese sente fermarsi un legno all'uscio. – È lei, di certo! – Era proprio lei, con la buona vedova. L'accoglienze vicendevoli se le immagini il lettore.
La mattina seguente, di buon'ora, capita Renzo che non sa nulla, e vien solamente per isfogarsi un po' con Agnese su quel gran tardare di Lucia. Gli atti che fece, e le cose che disse, al trovarsela davanti, si rimettono anche quelli all'immaginazion del lettore. Le dimostrazioni di Lucia in vece furon tali, che non ci vuol molto a descriverle. – Vi saluto: come state? – disse, a occhi bassi, e senza scomporsi. E non crediate che Renzo trovasse quel fare troppo asciutto, e se l'avesse per male. Prese benissimo la cosa per il suo verso; e, come, tra gente educata, si sa far la tara ai complimenti, così lui intendeva bene che quelle parole non esprimevan tutto ciò che passava nel cuore di Lucia. Del resto, era facile accorgersi che aveva due maniere di pronunziarle: una per Renzo, e un'altra per tutta la gente che potesse conoscere.
– Sto bene quando vi vedo, – rispose il giovine, con una frase vecchia, ma che avrebbe inventata lui, in quel momento.
– Il nostro povero padre Cristoforo....! – disse Lucia: – pregate per l'anima sua: benchè si può esser quasi sicuri che a quest'ora prega lui per noi lassù.
– Me l'aspettavo, pur troppo, – disse Renzo. E non fu questa la sola trista corda che si toccasse in quel colloquio. Ma che? di qualunque cosa si parlasse, il colloquio gli riusciva sempre delizioso. Come que' cavalli bisbetici che s'impuntano, e si piantan lì, e alzano una zampa e poi un'altra, e le ripiantano al medesimo posto, e fanno mille cerimonie prima di fare un passo, e poi tutto a un tratto prendon l'andare, e via, come se il vento li portasse, così era divenuto il tempo per lui: prima i minuti gli parevan ore; poi l'ore gli parevan minuti.
La vedova, non solo non guastava la compagnia, ma ci faceva dentro molto bene; e certamente, Renzo, quando la vide in quel lettuccio, non se la sarebbe potuta immaginare d'un umore così socievole e gioviale. Ma il lazzeretto e la campagna, la morte e le nozze, non son tutt'uno. Con Agnese essa aveva già fatto amicizia; con Lucia poi era un piacere a vederla, tenera insieme e scherzevole, e come la stuzzicava garbatamente, e senza spinger troppo, appena quanto ci voleva per obbligarla a dimostrar tutta l'allegria che aveva in cuore.
Renzo disse finalmente che andava da don Abbondio, a prendere i concerti per lo sposalizio. Ci andò, e, con un certo fare tra burlesco e rispettoso, – signor curato, – gli disse: – le è poi passato quel dolor di capo, per cui mi diceva di non poterci maritare? Ora siamo a tempo; la sposa c'è: e son qui per sentire quando le sia di comodo: ma questa volta, sarei a pregarla di far presto –. Don Abbondio non disse di no; ma cominciò a tentennare, a trovar cert'altre scuse, a far cert'altre insinuazioni: e perchè mettersi in piazza, e far gridare il suo nome, con quella cattura addosso? e che la cosa potrebbe farsi ugualmente altrove; e questo e quest'altro.
– Ho inteso, – disse Renzo: – lei ha ancora un po' di quel mal di capo. Ma senta, senta –. E cominciò a descrivere in che stato aveva visto quel povero don Rodrigo; e che già a quell'ora doveva sicuramente essere andato. – Speriamo, – concluse, – che il Signore gli avrà usato misericordia.
– Questo non ci ha che fare, – disse don Abbondio: – v'ho forse detto di no? Io non dico di no; parlo.... parlo per delle buone ragioni. Del resto, vedete, fin che c'è fiato.... Guardatemi me: sono una conca fessa; sono stato anch'io, più di là che di qua: e son qui; e.... se non mi vengono addosso de' guai.... basta.... posso sperare di starci ancora un pochino. Figuratevi poi certi temperamenti. Ma, come dico, questo non ci ha che far nulla.
Dopo qualche altra botta e risposta, nè più nè meno concludenti, Renzo strisciò una bella riverenza, se ne tornò alla sua compagnia, fece la sua relazione, e finì con dire: – son venuto via, che n'ero pieno, e per non risicar di perdere la pazienza, e di levargli il rispetto. In certi momenti, pareva proprio quello dell'altra volta; proprio quella mutria, quelle ragioni: son sicuro che, se la durava ancora un poco, mi tornava in campo con qualche parola in latino. Vedo che vuol essere un'altra lungagnata: è meglio fare addirittura come dice lui, andare a maritarsi dove andiamo a stare.
– Sapete cosa faremo? – disse la vedova: – voglio che andiamo noi altre donne a fare un'altra prova, e vedere se ci riesce meglio. Così avrò anch'io il gusto di conoscerlo quest'uomo, se è proprio come dite. Dopo desinare voglio che andiamo; per non tornare a dargli addosso subito. Ora, signore sposo, menateci un po' a spasso noi altre due, intanto che Agnese è in faccende: chè a Lucia farò io da mamma: e ho proprio voglia di vedere un po' meglio queste montagne, questo lago, di cui ho sentito tanto parlare; e il poco che n'ho già visto, mi pare una gran bella cosa.
Renzo le condusse prima di tutto alla casa del suo ospite, dove fu un'altra festa: e gli fecero promettere che, non solo quel giorno, ma tutti i giorni, se potesse, verrebbe a desinare con loro.
Passeggiato, desinato, Renzo se n'andò, senza dir dove. Le donne rimasero un pezzetto a discorrere, a concertarsi sulla maniera di prender don Abbondio; e finalmente andarono all'assalto.
"Son qui loro", disse questo tra sè; ma fece faccia tosta: gran congratulazioni a Lucia, saluti ad Agnese, complimenti alla forestiera. Le fece mettere a sedere, e poi entrò subito a parlar della peste: volle sentir da Lucia come l'aveva passata in que' guai: il lazzeretto diede opportunità di far parlare anche quella che l'era stata compagna; poi, com'era giusto, don Abbondio parlò anche della sua burrasca; poi de' gran mirallegri anche a Agnese, che l'aveva passata liscia. La cosa andava in lungo: già fin dal primo momento, le due anziane stavano alle velette, se mai venisse l'occasione d'entrar nel discorso essenziale: finalmente non so quale delle due ruppe il ghiaccio. Ma cosa volete? Don Abbondio era sordo da quell'orecchio. Non che dicesse di no; ma eccolo di nuovo a quel suo serpeggiare, volteggiare e saltar di palo in frasca. – Bisognerebbe, – diceva, – poter far levare quella catturaccia. Lei, signora, che è di Milano, conoscerà più o meno il filo delle cose, avrà delle buone protezioni, qualche cavaliere di peso: chè con questi mezzi si sana ogni piaga. Se poi si volesse andar per la più corta, senza imbarcarsi in tante storie; giacchè codesti giovani, e qui la nostra Agnese, hanno già intenzione di spatriarsi (e io non saprei cosa dire: la patria è dove si sta bene), mi pare che si potrebbe far tutto là, dove non c'è cattura che tenga. Non vedo proprio l'ora di saperlo concluso questo parentado, ma lo vorrei concluso bene, tranquillamente. Dico la verità: qui, con quella cattura viva, spiattellar dall'altare quel nome di Lorenzo Tramaglino, non lo farei col cuor quieto: gli voglio troppo bene; avrei paura di fargli un cattivo servizio. Veda lei; vedete voi altre.
Qui, parte Agnese, parte la vedova, a ribatter quelle ragioni; don Abbondio a rimetterle in campo, sott'altra forma: s'era sempre da capo; quando entra Renzo, con un passo risoluto, e con una notizia in viso; e dice: – è arrivato il signor marchese ***.
– Cosa vuol dir questo? arrivato dove? – domanda don Abbondio, alzandosi.
– E arrivato nel suo palazzo, ch'era quello di don Rodrigo; perchè questo signor marchese è l'erede per fidecommisso, come dicono; sicchè non c'è più dubbio. Per me, ne sarei contento, se potessi sapere che quel pover'uomo fosse morto bene. A buon conto, finora ho detto per lui de' paternostri, adesso gli dirò de' De profundis. E questo signor marchese è un bravissim'uomo.
– Sicuro, – disse don Abbondio: – l'ho sentito nominar più d'una volta per un bravo signore davvero, per un uomo della stampa antica. Ma che sia proprio vero....?
– Al sagrestano gli crede?
– Perchè?
– Perchè lui l'ha veduto co' suoi occhi. Io sono stato solamente lì ne' contorni, e, per dir la verità, ci sono andato appunto perchè ho pensato: qualcosa là si dovrebbe sapere. E più d'uno m'ha detto lo stesso. Ho poi incontrato Ambrogio che veniva proprio di lassù, e che l'ha veduto, come dico, far da padrone. Lo vuol sentire, Ambrogio? L'ho fatto aspettar qui fuori apposta.
– Sentiamo, – disse don Abbondio. Renzo andò a chiamare il sagrestano. Questo confermò la cosa in tutto e per tutto, ci aggiunse altre circostanze, sciolse tutti i dubbi; e poi se n'andò.
– Ah! è morto dunque! è proprio andato! – esclamò don Abbondio. – Vedete, figliuoli, se la Provvidenza arriva alla fine certa gente. Sapete che l'è una gran cosa! un gran respiro per questo povero paese! che non ci si poteva vivere con colui. E stata un gran flagello questa peste; ma è anche stata una scopa; ha spazzato via certi soggetti, che, figliuoli miei, non ce ne liberavamo più: verdi, freschi, prosperosi: bisognava dire che chi era destinato a far loro l'esequie, era ancora in seminario, a fare i latinucci. E in un batter d'occhio, sono spariti, a cento per volta. Non lo vedremo più andare in giro con quegli sgherri dietro, con quell'albagìa, con quell'aria, con quel palo in corpo, con quel guardar la gente, che pareva che si stesse tutti al mondo per sua degnazione. Intanto, lui non c'è più, e noi ci siamo. Non manderà più di quell'imbasciate ai galantuomini. Ci ha dato un gran fastidio a tutti, vedete: chè adesso lo possiamo dire.
– Io gli ho perdonato di cuore, – disse Renzo.
– E fai il tuo dovere, – rispose don Abbondio: – ma si può anche ringraziare il cielo, che ce n'abbia liberati. Ora, tornando a noi, vi ripeto: fate voi altri quel che credete. Se volete che vi mariti io, son qui; se vi torna più comodo in altra maniera, fate voi altri. In quanto alla cattura, vedo anch'io che, non essendoci ora più nessuno che vi tenga di mira, e voglia farvi del male, non è cosa da prendersene gran pensiero: tanto più, che c'è stato di mezzo quel decreto grazioso, per la nascita del serenissimo infante. E poi la peste! la peste! ha dato di bianco a di gran cose la peste! Sicchè, se volete.... oggi è giovedì.... domenica vi dico in chiesa; perchè quel che s'è fatto l'altra volta, non conta più niente, dopo tanto tempo; e poi ho la consolazione di maritarvi io.
– Lei sa bene ch'eravamo venuti appunto per questo, – disse Renzo.
– Benissimo; e io vi servirò: e voglio darne parte subito a sua eminenza.
– Chi è sua eminenza? – domandò Agnese.
– Sua eminenza, – rispose don Abbondio, – è il nostro cardinale arcivescovo, che Dio conservi.
– Oh! in quanto a questo mi scusi, – replicò Agnese: – chè, sebbene io sia una povera ignorante, le posso accertare che non gli si dice così; perchè, quando siamo state la seconda volta per parlargli, come parlo a lei, uno di que' signori preti mi tirò da parte, e m'insegnò come si doveva trattare con quel signore, e che gli si doveva dire vossignoria illustrissima, e monsignore.
– E ora, se vi dovesse tornare a insegnare, vi direbbe che gli va dato dell'eminenza: avete inteso? Perchè il papa, che Dio lo conservi anche lui, ha prescritto, fin dal mese di giugno, che ai cardinali si dia questo titolo. E sapete perchè sarà venuto a questa risoluzione? Perchè l'illustrissimo, ch'era riservato a loro e a certi principi, ora, vedete anche voi altri, cos'è diventato, a quanti si dà: e come se lo succiano volentieri! E cosa doveva fare, il papa? Levarlo a tutti? Lamenti, ricorsi, dispiaceri, guai; e per di più, continuar come prima. Dunque ha trovato un bonissimo ripiego. A poco a poco poi, si comincerà a dar dell'eminenza ai vescovi; poi lo vorranno gli abati, poi i proposti: perchè gli uomini son fatti così; sempre voglion salire, sempre salire; poi i canonici....
– Poi i curati, – disse la vedova.
– No no, – riprese don Abbondio: – i curati a tirar la carretta: non abbiate paura che gli avvezzin male, i curati: del reverendo, fino alla fin del mondo. Piuttosto, non mi maraviglierei punto che i cavalieri, i quali sono avvezzi a sentirsi dar dell'illustrissimo, a esser trattati come i cardinali, un giorno volessero dell'eminenza anche loro. E se la vogliono, vedete, troveranno chi gliene darà. E allora, il papa che ci sarà allora, troverà qualche altra cosa per i cardinali. Orsù, ritorniamo alle nostre cose: domenica vi dirò in chiesa; e intanto, sapete cos'ho pensato per servirvi meglio? Intanto chiederemo la dispensa per l'altre due denunzie. Hanno a avere un bel da fare laggiù in curia, a dar dispense, se la va per tutto come qui. Per domenica ne ho già.... uno.... due.... tre; senza contarvi voi altri: e ne può capitare ancora. E poi vedrete, andando avanti, che affare vuol essere: non ne deve rimanere uno scompagnato. Ha proprio fatto uno sproposito Perpetua a morire ora; chè questo era il momento che trovava l'avventore anche lei. E a Milano, signora, mi figuro che sarà lo stesso.
– Eccome! si figuri che, solamente nella mia cura, domenica passata, cinquanta denunzie.
– Se lo dico; il mondo non vuol finire. E lei, signora, non hanno principiato a ronzarle intorno de' mosconi?
– No, no; io non ci penso, nè ci voglio pensare.
– Sì, sì, che vorrà esser lei sola. Anche Agnese, veda; anche Agnese....
– Uh! ha voglia di scherzare, lei, – disse questa.
– Sicuro che ho voglia di scherzare: e mi pare che sia ora finalmente. Ne abbiam passate delle brutte, n'è vero, i miei giovani? delle brutte n'abbiam passate: questi quattro giorni che dobbiamo stare in questo mondo, si può sperare che vogliano essere un po' meglio. Ma! fortunati voi altri, che, non succedendo disgrazie, avete ancora un pezzo da parlare de' guai passati: io in vece, sono alle ventitre e tre quarti, e.... i birboni posson morire; della peste si può guarire; ma agli anni non c'è rimedio: e, come dice, senectus ipsa est morbus.
– Ora, – disse Renzo, – parli pur latino quanto vuole; che non me n'importa nulla.
– Tu l'hai ancora col latino, tu: bene bene, t'accomoderò io: quando mi verrai davanti, con questa creatura, per sentirvi dire appunto certe paroline in latino, ti dirò: latino tu non ne vuoi: vattene in pace. Ti piacerà?
– Eh! so io quel che dico, – riprese Renzo: – non è quel latino lì che mi fa paura: quello è un latino sincero, sacrosanto, come quel della messa: anche loro, lì, bisogna che leggano quel che c'è sul libro. Parlo di quel latino birbone, fuor di chiesa, che viene addosso a tradimento, nel buono d'un discorso. Per esempio, ora che siam qui, che tutto è finito; quel latino che andava cavando fuori, lì proprio, in quel canto, per darmi ad intendere che non poteva, e che ci voleva dell'altre cose, e che so io? me lo volti un po' in volgare ora.
– Sta' zitto, buffone, sta' zitto: non rimestar queste cose; chè, se dovessimo ora fare i conti, non so chi avanzerebbe. Io ho perdonato tutto: non ne parliam più: ma me n'avete fatti de' tiri. Di te non mi fa specie, che sei un malandrinaccio; ma dico quest'acqua cheta, questa santerella, questa madonnina infilzata, che si sarebbe creduto far peccato a guardarsene. Ma già, lo so io chi l'aveva ammaestrata, lo so io, lo so io –. Così dicendo, accennava Agnese col dito, che prima aveva tenuto rivolto a Lucia: e non si potrebbe spiegare con che bonarietà, con che piacevolezza facesse que' rimproveri. Quella notizia gli aveva dato una disinvoltura, una parlantina, insolita da gran tempo; e saremmo ancor ben lontani dalla fine, se volessimo riferir tutto il rimanente di que' discorsi, che lui tirò in lungo, ritenendo più d'una volta la compagnia che voleva andarsene, e fermandola poi ancora un pochino sull'uscio di strada, sempre a parlar di bubbole.
Il giorno seguente, gli capitò una visita, quanto meno aspettata tanto più gradita: il signor marchese del quale s'era parlato: un uomo tra la virilità e la vecchiezza, il cui aspetto era come un attestato di ciò che la fama diceva di lui: aperto, cortese, placido, umile, dignitoso, e qualcosa che indicava una mestizia rassegnata.
– Vengo, – disse, – a portarle i saluti del cardinale arcivescovo.
– Oh che degnazione di tutt'e due!
– Quando fui a prender congedo da quest'uomo incomparabile, che m'onora della sua amicizia, mi parlò di due giovani di codesta cura, ch'eran promessi sposi, e che hanno avuto de' guai, per causa di quel povero don Rodrigo. Monsignore desidera d'averne notizia. Son vivi? E le loro cose sono accomodate?
– Accomodato ogni cosa. Anzi, io m'era proposto di scriverne a sua eminenza; ma ora che ho l'onore....
– Si trovan qui?
– Qui; e, più presto che si potrà, saranno marito e moglie.
– E io la prego di volermi dire se si possa far loro del bene, e anche d'insegnarmi la maniera più conveniente. In questa calamità, ho perduto i due soli figli che avevo, e la madre loro, e ho avute tre eredità considerabili. Del superfluo, n'avevo anche prima: sicchè lei vede che il darmi una occasione d'impiegarne, e tanto più una come questa, è farmi veramente un servizio.
– Il cielo la benedica! Perchè non sono tutti come lei i....? Basta; la ringrazio anch'io di cuore per questi miei figliuoli. E giacchè vossignoria illustrissima mi dà tanto coraggio, sì signore, che ho un espediente da suggerirle, il quale forse non le dispiacerà. Sappia dunque che questa buona gente son risoluti d'andare a metter su casa altrove, e di vender quel poco che hanno al sole qui: una vignetta il giovine, di nove o dieci pertiche, salvo il vero, ma trasandata affatto: bisogna far conto del terreno, nient'altro; di più una casuccia lui, e un'altra la sposa: due topaie, veda. Un signore come vossignoria non può sapere come la vada per i poveri, quando voglion disfarsi del loro. Finisce sempre a andare in bocca di qualche furbo, che forse sarà già un pezzo che fa all'amore a quelle quattro braccia di terra, e quando sa che l'altro ha bisogno di vendere, si ritira, fa lo svogliato; bisogna corrergli dietro, e dargliele per un pezzo di pane: specialmente poi in circostanze come queste. Il signor marchese ha già veduto dove vada a parare il mio discorso. La carità più fiorita che vossignoria illustrissima possa fare a questa gente, è di cavarli da quest'impiccio, comprando quel poco fatto loro. Io, per dir la verità, do un parere interessato, perchè verrei ad acquistare nella mia cura un compadrone come il signor marchese; ma vossignoria deciderà secondo che le parrà meglio: io ho parlato per ubbidienza.
Il marchese lodò molto il suggerimento; ringraziò don Abbondio, e lo pregò di voler esser arbitro del prezzo, e di fissarlo alto bene; e lo fece poi restar di sasso, col proporgli che s'andasse subito insieme a casa della sposa, dove sarebbe probabilmente anche lo sposo.
Per la strada, don Abbondio, tutto gongolante, come vi potete immaginare, ne pensò e ne disse un'altra. – Giacchè vossignoria illustrissima è tanto inclinato a far del bene a questa gente, ci sarebbe un altro servizio da render loro. Il giovine ha addosso una cattura, una specie di bando, per qualche scappatuccia che ha fatta in Milano, due anni sono, quel giorno del gran fracasso, dove s'è trovato impicciato, senza malizia, da ignorante, come un topo nella trappola: nulla di serio, veda: ragazzate, scapataggini: di far del male veramente, non è capace: e io posso dirlo, che l'ho battezzato, e l'ho veduto venir su: e poi, se vossignoria vuol prendersi il divertimento di sentir questa povera gente ragionar su alla carlona, potrà fargli raccontar la storia a lui, e sentirà. Ora, trattandosi di cose vecchie, nessuno gli dà fastidio; e, come le ho detto, lui pensa d'andarsene fuor di stato; ma, col tempo, o tornando qui, o altro, non si sa mai, lei m'insegna che è sempre meglio non esser su que' libri. Il signor marchese, in Milano, conta, come è giusto, e per quel gran cavaliere, e per quel grand'uomo che è.... No, no, mi lasci dire; chè la verità vuole avere il suo luogo. Una raccomandazione, una parolina d'un par suo, è più del bisogno per ottenere una buona assolutoria.
– Non c'è impegni forti contro codesto giovine?
– No, no; non crederei. Gli hanno fatto fuoco addosso nel primo momento; ma ora credo che non ci sia più altro che la semplice formalità.
– Essendo così, la cosa sarà facile; e la prendo volentieri sopra di me.
– E poi non vorrà che si dica che è un grand'uomo. Lo dico, e lo voglio dire; a suo dispetto, lo voglio dire. E anche se io stessi zitto, già non servirebbe a nulla, perchè parlan tutti; e vox populi, vox Dei.
Trovarono appunto le tre donne e Renzo. Come questi rimanessero, lo lascio considerare a voi: io credo che anche quelle nude e ruvide pareti, e l'impannate, e i panchetti, e le stoviglie si maravigliassero di ricever tra loro una visita così straordinaria. Avviò lui la conversazione, parlando del cardinale e dell'altre cose, con aperta cordialità, e insieme con delicati riguardi. Passò poi a far la proposta per cui era venuto. Don Abbondio, pregato da lui di fissare il prezzo, si fece avanti; e, dopo un po' di cerimonie e di scuse, e che non era sua farina, e che non potrebbe altro che andare a tastoni, e che parlava per ubbidienza, e che si rimetteva, proferì, a parer suo, uno sproposito. Il compratore disse che, per la parte sua, era contentissimo, e, come se avesse franteso, ripetè il doppio; non volle sentir rettificazioni, e troncò e concluse ogni discorso invitando la compagnia a desinare per il giorno dopo le nozze, al suo palazzo, dove si farebbe l'istrumento in regola.
"Ah! – diceva poi tra sè don Abbondio, tornato a casa: – se la peste facesse sempre e per tutto le cose in questa maniera, sarebbe proprio peccato il dirne male: quasi quasi ce ne vorrebbe una, ogni generazione; e si potrebbe stare a patti d'averla; ma guarire, ve'".
Venne la dispensa, venne l'assolutoria, venne quel benedetto giorno: i due promessi andarono, con sicurezza trionfale, proprio a quella chiesa, dove, proprio per bocca di don Abbondio, furono sposi. Un altro trionfo, e ben più singolare, fu l'andare a quel palazzotto; e vi lascio pensare che cose dovessero passar loro per la mente, in far quella salita, all'entrare in quella porta; e che discorsi dovessero fare, ognuno secondo il suo naturale. Accennerò soltanto che, in mezzo all'allegria, ora l'uno, ora l'altro motivò più d'una volta, che, per compir la festa, ci mancava il povero padre Cristoforo. – Ma per lui, – dicevan poi, – sta meglio di noi sicuramente.
Il marchese fece loro una gran festa, li condusse in un bel tinello, mise a tavola gli sposi, con Agnese e con la mercantessa; e prima di ritirarsi a pranzare altrove con don Abbondio, volle star lì un poco a far compagnia agl'invitati, e aiutò anzi a servirli. A nessuno verrà, spero, in testa di dire che sarebbe stata cosa più semplice fare addirittura una tavola sola. Ve l'ho dato per un brav'uomo, ma non per un originale, come si direbbe ora; v'ho detto ch'era umile, non già che fosse un portento d'umiltà. N'aveva quanta ne bisognava per mettersi al di sotto di quella buona gente, ma non per istar loro in pari.
Dopo i due pranzi, fu steso il contratto per mano d'un dottore, il quale non fu l'Azzecca–garbugli. Questo, voglio dire la sua spoglia, era ed è tuttavia a Canterelli. E per chi non è di quelle parti, capisco anch'io che qui ci vuole una spiegazione.
Sopra Lecco forse un mezzo miglio, e quasi sul fianco dell'altro paese chiamato Castello, c'è un luogo detto Canterelli, dove s'incrocian due strade; e da una parte del crocicchio, si vede un rialto, come un poggetto artificiale, con una croce in cima; il quale non è altro che un gran mucchio di morti in quel contagio. La tradizione, per dir la verità, dice semplicemente i morti del contagio; ma dev'esser quello senz'altro, che fu l'ultimo, e il più micidiale di cui rimanga memoria. E sapete che le tradizioni, chi non le aiuta, da sè dicon sempre troppo poco.
Nel ritorno non ci fu altro inconveniente, se non che Renzo era un po' incomodato dal peso de' quattrini che portava via. Ma l'uomo, come sapete, aveva fatto ben altre vite. Non parlo del lavoro della mente, che non era piccolo, a pensare alla miglior maniera di farli fruttare. A vedere i progetti che passavan per quella mente, le riflessioni, l'immaginazioni; a sentire i pro e i contro, per l'agricoltura e per l'industria, era come se ci si fossero incontrate due accademie del secolo passato. E per lui l'impiccio era ben più reale; perchè, essendo un uomo solo, non gli si poteva dire: che bisogno c'è di scegliere? l'uno e l'altro, alla buon'ora; chè i mezzi, in sostanza, sono i medesimi; e son due cose come le gambe, che due vanno meglio d'una sola.
Non si pensò più che a fare i fagotti, e a mettersi in viaggio: casa Tramaglino per la nuova patria, e la vedova per Milano. Le lacrime, i ringraziamenti, le promesse d'andarsi a trovare furon molte. Non meno tenera, eccettuate le lacrime, fu la separazione di Renzo e della famiglia dall'ospite amico: e non crediate che con don Abbondio le cose passassero freddamente. Quelle buone creature avevan sempre conservato un certo attaccamento rispettoso per il loro curato; e questo, in fondo, aveva sempre voluto bene a loro. Son que' benedetti affari, che imbroglian gli affetti.
Chi domandasse se non ci fu anche del dolore in distaccarsi dal paese nativo, da quelle montagne; ce ne fu sicuro: chè del dolore, ce n'è, sto per dire, un po' per tutto. Bisogna però che non fosse molto forte, giacchè avrebbero potuto risparmiarselo, stando a casa loro, ora che i due grand'inciampi, don Rodrigo e il bando, eran levati. Ma, già da qualche tempo, erano avvezzi tutt'e tre a riguardar come loro il paese dove andavano. Renzo l'aveva fatto entrare in grazia alle donne, raccontando l'agevolezze che ci trovavano gli operai, e cento cose della bella vita che si faceva là. Del resto, avevan tutti passato de' momenti ben amari in quello a cui voltavan le spalle; e le memorie triste, alla lunga guastan sempre nella mente i luoghi che le richiamano. E se que' luoghi son quelli dove siam nati, c'è forse in tali memorie qualcosa di più aspro e pungente. Anche il bambino, dice il manoscritto, riposa volentieri sul seno della balia, cerca con avidità e con fiducia la poppa che l'ha dolcemente alimentato fino allora; ma se la balia, per divezzarlo, la bagna d'assenzio, il bambino ritira la bocca, poi torna a provare, ma finalmente se ne stacca; piangendo sì, ma se ne stacca.
Cosa direte ora, sentendo che, appena arrivati e accomodati nel nuovo paese, Renzo ci trovò de' disgusti bell'e preparati? Miserie; ma ci vuol così poco a disturbare uno stato felice! Ecco, in poche parole, la cosa.
Il parlare che, in quel paese, s'era fatto di Lucia, molto tempo prima che la ci arrivasse; il saper che Renzo aveva avuto a patir tanto per lei, e sempre fermo, sempre fedele; forse qualche parola di qualche amico parziale per lui e per tutte le cose sue, avevan fatto nascere una certa curiosità di veder la giovine, e una certa aspettativa della sua bellezza. Ora sapete come è l'aspettativa: immaginosa, credula, sicura; alla prova poi, difficile, schizzinosa: non trova mai tanto che le basti, perchè, in sostanza, non sapeva quello che si volesse; e fa scontare senza pietà il dolce che aveva dato senza ragione. Quando comparve questa Lucia, molti i quali credevan forse che dovesse avere i capelli proprio d'oro, e le gote proprio di rosa, e due occhi l'uno più bello dell'altro, e che so io? cominciarono a alzar le spalle, ad arricciar il naso, e a dire: – eh! l'è questa? Dopo tanto tempo, dopo tanti discorsi, s'aspettava qualcosa di meglio. Cos'è poi? Una contadina come tant'altre. Eh! di queste e delle meglio, ce n'è per tutto –. Venendo poi a esaminarla in particolare, notavan chi un difetto, chi un altro: e ci furon fin di quelli che la trovavan brutta affatto.
Siccome però nessuno le andava a dir sul viso a Renzo, queste cose; così non c'era gran male fin lì. Chi lo fece il male, furon certi tali che gliele rapportarono: e Renzo, che volete? ne fu tocco sul vivo. Cominciò a ruminarci sopra, a farne di gran lamenti, e con chi gliene parlava, e più a lungo tra sè. "E cosa v'importa a voi altri? E chi v'ha detto d'aspettare? Son mai venuto io a parlarvene? a dirvi che la fosse bella? E quando me lo dicevate voi altri, v'ho mai risposto altro, se non che era una buona giovine? È una contadina! V'ho detto mai che v'avrei menato qui una principessa? Non vi piace? Non la guardate. N'avete delle belle donne: guardate quelle".
E vedete un poco come alle volte una corbelleria basta a decidere dello stato d'un uomo per tutta la vita. Se Renzo avesse dovuto passar la sua in quel paese, secondo il suo primo disegno, sarebbe stata una vita poco allegra. A forza d'esser disgustato, era ormai diventato disgustoso. Era sgarbato con tutti, perchè ognuno poteva essere uno de' critici di Lucia. Non già che trattasse proprio contro il galateo; ma sapete quante belle cose si posson fare senza offender le regole della buona creanza: fino sbudellarsi. Aveva un non so che di sardonico in ogni sua parola; in tutto trovava anche lui da criticare, a segno che, se faceva cattivo tempo due giorni di seguito, subito diceva: – eh già, in questo paese! – Vi dico che non eran pochi quelli che l'avevan già preso a noia, e anche persone che prima gli volevan bene; e col tempo, d'una cosa nell'altra, si sarebbe trovato, per dir così, in guerra con quasi tutta la popolazione, senza poter forse nè anche lui conoscer la prima cagione d'un così gran male.
Ma si direbbe che la peste avesse preso l'impegno di raccomodar tutte le malefatte di costui. Aveva essa portato via il padrone d'un altro filatoio, situato quasi sulle porte di Bergamo; e l'erede, giovine scapestrato, che in tutto quell'edifizio non trovava che ci fosse nulla di divertente, era deliberato, anzi smanioso di vendere, anche a mezzo prezzo; ma voleva i danari l'uno sopra l'altro, per poterli impiegar subito in consumazioni improduttive. Venuta la cosa agli orecchi di Bortolo, corse a vedere; trattò: patti più grassi non si sarebbero potuti sperare; ma quella condizione de' pronti contanti guastava tutto, perchè quelli che aveva messi da parte, a poco a poco, a forza di risparmi, erano ancor lontani da arrivare alla somma. Tenne l'amico in mezza parola, tornò indietro in fretta, comunicò l'affare al cugino, e gli propose di farlo a mezzo. Una così bella proposta troncò i dubbi economici di Renzo, che si risolvette subito per l'industria, e disse di sì. Andarono insieme, e si strinse il contratto. Quando poi i nuovi padroni vennero a stare sul loro, Lucia, che lì non era aspettata per nulla, non solo non andò soggetta a critiche, ma si può dire che non dispiacque; e Renzo venne a risapere che s'era detto da più d'uno: – avete veduto quella bella baggiana che c'è venuta? – L'epiteto faceva passare il sostantivo.
E anche del dispiacere che aveva provato nell'altro paese, gli restò un utile ammaestramento. Prima d'allora era stato un po' lesto nel sentenziare, e si lasciava andar volentieri a criticar la donna d'altri, e ogni cosa. Allora s'accorse che le parole fanno un effetto in bocca, e un altro negli orecchi; e prese un po' più d'abitudine d'ascoltar di dentro le sue, prima di proferirle.
Non crediate però che non ci fosse qualche fastidiuccio anche lì. L'uomo (dice il nostro anonimo: e già sapete per prova che aveva un gusto un po' strano in fatto di similitudini; ma passategli anche questa, che avrebbe a esser l'ultima), l'uomo, fin che sta in questo mondo, è un infermo che si trova sur un letto scomodo più o meno, e vede intorno a sè altri letti, ben rifatti al di fuori, piani, a livello: e si figura che ci si deve star benone. Ma se gli riesce di cambiare, appena s'è accomodato nel nuovo, comincia, pigiando, a sentire qui una lisca che lo punge, lì un bernoccolo che lo preme: siamo in somma, a un di presso, alla storia di prima. E per questo, soggiunge l'anonimo, si dovrebbe pensare più a far bene, che a star bene: e così si finirebbe anche a star meglio. È tirata un po' con gli argani, e proprio da secentista; ma in fondo ha ragione. Per altro, prosegue, dolori e imbrogli della qualità e della forza di quelli che abbiam raccontati, non ce ne furon più per la nostra buona gente: fu, da quel punto in poi, una vita delle più tranquille, delle più felici, delle più invidiabili; di maniera che, se ve l'avessi a raccontare, vi seccherebbe a morte.
Gli affari andavan d'incanto: sul principio ci fu un po' d'incaglio per la scarsezza de' lavoranti e per lo sviamento e le pretensioni de' pochi ch'eran rimasti. Furon pubblicati editti che limitavano le paghe degli operai; malgrado quest'aiuto, le cose si rincamminarono, perchè alla fine bisogna che si rincamminino. Arrivò da Venezia un altro editto, un po' più ragionevole: esenzione, per dieci anni, da ogni carico reale e personale ai forestieri che venissero a abitare in quello stato. Per i nostri fu una nuova cuccagna.
Prima che finisse l'anno del matrimonio, venne alla luce una bella creatura; e, come se fosse fatto apposta per dar subito opportunità a Renzo d'adempire quella sua magnanima promessa, fu una bambina; e potete credere che le fu messo nome Maria. Ne vennero poi col tempo non so quant'altri, dell'uno e dell'altro sesso: e Agnese affaccendata a portarli in qua e in là, l'uno dopo l'altro, chiamandoli cattivacci, e stampando loro in viso de' bacioni, che ci lasciavano il bianco per qualche tempo. E furon tutti ben inclinati; e Renzo volle che imparassero tutti a leggere e scrivere, dicendo che, giacchè la c'era questa birberia, dovevano almeno profittarne anche loro.
Il bello era a sentirlo raccontare le sue avventure: e finiva sempre col dire le gran cose che ci aveva imparate, per governarsi meglio in avvenire. – Ho imparato, – diceva, – a non mettermi ne' tumulti: ho imparato a non predicare in piazza: ho imparato a non alzar troppo il gomito: ho imparato a non tenere in mano il martello delle porte, quando c'è lì d'intorno gente che ha la testa calda: ho imparato a non attaccarmi un campanello al piede, prima d'aver pensato quel che possa nascere –. E cent'altre cose.
Lucia però, non che trovasse la dottrina falsa in sè, ma non n'era soddisfatta; le pareva, così in confuso, che ci mancasse qualcosa. A forza di sentir ripetere la stessa canzone, e di pensarci sopra ogni volta, – e io, – disse un giorno al suo moralista, – cosa volete che abbia imparato? Io non sono andata a cercare i guai: son loro che sono venuti a cercar me. Quando non voleste dire, – aggiunse, soavemente sorridendo, – che il mio sproposito sia stato quello di volervi bene, e di promettermi a voi.
Renzo, alla prima, rimase impicciato. Dopo un lungo dibattere e cercare insieme, conclusero che i guai vengono bensì spesso, perchè ci si è dato cagione; ma che la condotta più cauta e più innocente non basta a tenerli lontani; e che quando vengono, o per colpa o senza colpa, la fiducia in Dio li raddolcisce, e li rende utili per una vita migliore. Questa conclusione, benchè trovata da povera gente, c'è parsa così giusta, che abbiam pensato di metterla qui, come il sugo di tutta la storia.
La quale, se non v'è dispiaciuta affatto, vogliatene bene a chi l'ha scritta, e anche un pochino a chi l'ha raccomodata. Ma se in vece fossimo riusciti ad annoiarvi, credete che non s'è fatto apposta.

LE  CONFESSIONI 


DI 


UN   OTTUAGENARIO. 


i. 


PropricU  icUeraria. 


LE  CONFESSIONI 


DI 


UN  OTTUAGENARIO 


DI 


IPPOI4IVO     nr^EVO. 


VOLUME  PRIMO. 


FIRENZE. 

SUCCESSORI   LE  MONNIER. 


1807. 

/ 


TW%47H,  7 


v^ 


HARVARD  C0LLE6È  LIBRARY 
H.  NELSON  GAY 

RISORGIMENTO  COLLECTION 

C00UD6E  FUHD 

1831 


CENNI  BIOGRAFICI 


D'  IPPOLITO   NIEVO. 


Ippolito  Nìevo  nacque  in  Padova  nel  novembre 
del  1832,  da  Antonio  e  Adele  nobile  Marin. 

Passe»  parte  dell'  infanzia  nella  città  nativa  «  e  parte 
in  Soave,  ridente  paesello  del  Veronese. 

Forni  poscia  il  corso  ginnasiale  nel  Collegio  vesco- 
vile di  Verona,  dove  lasciò  nei  maestri,  al  pari  che  nei 
condiscepoli,  la  piìi  cara  memoria  del  suo  ingegno  pre- 
cocemente  sviluppato  e  riconosciuto,  q  d' una  vivacità 
d' indole  non  comune,  ma  pur  sempre  temperata  dalla 
bontà  del  cuore,  e  dalle  costanti  e  feconde  occupazioni 
intellettuali. 

Nel  1848  egli  passava  dil  Collegio  dt  Verona  al 
Liceo  di  Mantova,  essendosi  appunto  in  quella  città  tra- 
sferita la  sua  famiglia,  di  cui  per  tutta  la  vita  si  mostrò 
tenero  oltre  ogni  dire. 

Scoppiò  in  quei  giorni  Tinsurrezione  della  Venezia» 

e  i  genitori  d'Ippolito,  trovandosi  quasi  impotenti  a 

domare  il  suo  fervido  desiderio  di  correre  all'  armì^  per 

allontanarlo  dalla  scena  principale  degli  avvenimenti 

I.  • 


II  CENNI  BIOGRAFipi  D'IPPOLITO  NIEVO. 

rivoluzionari,  e  per  fargli  apprendere,  nello  stesso 
tempo,  alle  yive  sue  fonti  la  lingua  nativa,  lo  inviarono 
a  proseguire  in  Pisa  il  corso  dei  filosoflci  studi. 

Se  non  che  quando,  poco  più  tardi,  gli  Austriaci 
inrvasefo  la  Toscana,  egli,  non  più  trattenuto  dalla  pre- 
senza e  dal  consiglio  de'  suoi  più  cari,  corse  da  Pisa  a 
Livorno,  dove  apprestavasi  una  gagliarda  benché  vana 
resistenza  allo  straniero,  e  nella  href  e  ma  sanguinosa 
lotta  cui  volle  prender  parie,  diede  prima  e  bella  prova 
di  quell'indomito  coraggio,  che  doveva  si  largamente 
rifalgere  nelle  future  battaglie  dell' indipendenza  italiana. 

Caduta  anche  Livorno,  egli  riesci  va  a  sottrarsi  ai 
vincitori  con  V  intendimento  di  recarsi  a  Roma,  dove 
tuttavia  sventolava  la  patria  bandiera  ;  e  non  fu  che  a 
grave  fatica  e  quasi  usando  della  forza,  che  un  amico 
della  di  lui  famiglia  (chiedendo  ed  ottenendo  in  suo 
nome,  ma  a  di  lui  insaputa,  un  passaporto  austriaco) 
riesciva  a  rimandarlo  ai  parenti.  Né  devesi  maravigliare 
che  r  Austria  concedesse  al  Nievo  il  libero  ripatrio ,  ove 
si  pensi  che  se  quel  governo  avesse  voluto  esiliare, 
imprigionare  od  uccidere  tutti  i  veneti  ribelli,  non 
avrebbe  in  quel  tempo  dominato  che  sopra  un  deserto. 

I  genitori  d' Ippolito,  cui  non  pareva  vero  riveder- 
selo sano  e  salvo,  per  pT«eservarlo  da  nuovi  perigli  lo 
inaiarono  allora  a  Re  vere,  tranquillo  paese  del  Manto- 
vano, dove  finalmente  egli  compi  il  corso  liceale.  Re- 
duce a  Mantova  nelle  autunnali  vacanze,  la  trovò  fatta 
centro  alle  cospirazioni  mazziniane,  alle  quali  egli  pure 
cooperò  con  tutte  le  forze  della  mente  e  del  cuore,  tal- 
ché fu  miracolo,  dovuto  più  che  ad  altro  alla  onesta 
condotta  dei  complici  carcerati,  che  potesse  sfuggire 


GEMMI  BiOORAFIGI  D' IPPOLITO  MlfiVO.  m 

alle  pene  ed  ai  supplizi,  in  quella  trista  epoca  si  larga- 
mente  profusi  dall'  austriaco  governo. 

Pure  venne  un  punto  in  cui  si  vide  per  tal  modo 
vigilato  e  compromesso,  che  aderì  al  desiderio  de' suoi 
trasferendosi  tacitamente  in  un  loro  ameno  possedimento 
nella  campagna  friulana,  dove  condusse  una  vita  tanto 
isolata,  che  corse  voce  si  fosse  recato  fuori  d' Italia. 

Quei  mesi,  tolti  per  necessità  alle  agitazioni  patriot- 
tiche, egli  li  dedicava  interamente  allo  studio,  di  cui 
sempre  più  gli  cresceva  Y  amore. 

Pareva  presentisse  che  i  suoi  anni  erano  contati, 
né  doveva  perdere  infruttuosamente  uno  solo  dì  quei 
giorni  preziosi  I 

Scemati  alquanto  i  rigori  polizieschi ,  si  recò  a  Pa- 
dova per  compiere  in  quella  Università  la  carriera  legale. 
Incominciò  allora  a  pubblicare  s\x\V  Alchimista  Friulmo , 
giornale  reputatissimo  nelle  venete  Provincie,  perchè 
redatto  dagli  egregi  Valussi^  Giussani  e  Ciconi,  alcune 
sue  poesie,  fra  il  critico  e  l'umoristico,  le  quali  arieg- 
giavano il  fare  del  Giusti,  uno  degli  autori  prediletti  dal 
Nievo.  Queste  poesie  lo  fecero  in  breve  conoscere  ed 
apprezzare  per  tutto  il  Veneto,  e  nel  chiudersi  del  1852 
venivano  raccolte  in  un  bel  volumetto,  di  cui  si  fecero 
cento  soli  esemplari,  e  nella  dedica  del  quale  si  legge- 
vano le  iniziali  della  prima  e  più  cara  amica  del  giovane 
poeta. 

Egli  studiava  ì)idefessamente  e  scriveva.  Compose 
un  Dramma^  Il  Galileo ,  che  ottenne  in  queir  anno  un 
successo,  più  che  di  effetto  di  stima,  nelle  scene  di  Pa- 
dova, ma  che,  se  mancava  di  quel'cefto  colorito  d'onde 
rampollano  gli  effetti  teatrali,  indispensabili  alla  felice* 


rV  CENNI  BIOGRAHCI  D'IPPOLITO  NIEVO. 

rappresentazione  scenica,  pure  come  lavoro  storico  e 
letterario,  presentasi  ricco  di  pregi  non  comuni  in  no» 
prima  prova  d' un  genere  si  difficile ,  tentata  da  uà 
giovanetto. 

Dopo  questo  dramma  volle  esperimentarsi  anclie 
alla  commedia,  eduna  delle  due  che  allora  scrisse  venne 
trovata  degna  d' una  speciale  menzione  onorevole  nel 
concorso  drammatico  aperto  in  Torino  nel  1855.  Ed  in 
queir  anno  appunto  il  Nievo  laureavasi  in  legge  neir  Uni- 
versità patavina. 

Nei  susseguenti  1856-1857  pubblicò  in  Milano, 
dove  erasi  eletto  domicilio,  due  Romanzi  intitolati  il 
primo  il  Conte  Pecoraio,  Y  altro  Angelo  di  Bontà,  en- 
trambi accolti  con  git^sta  soddisfazione  dai  milanesi,  ma 
per  le  fatali  condizioni  politiche  che  dividevano  Y  Italia 
non  conosciuti  punto  fuori  del  Lombardo- Veneto.  Erasi 
fatto  intanto  corrispondente  lodatissimo  di  parecchi  gior* 
nali  fra  1  quali  Quel  che  si  vede  e  quel  che  non  si  vede^ 
il  Pungolo,  il  Panorama,  la  Rivista  veneta  ec,  e  scrisse 
molte  novelle  e  poesie  varie,  le  quali  tutte  andavana 
adorne  di  stile  e  di  pensieri  elevati,  e  tutte  s' informa- 
vano ai  più  sacri  sentimenti  di  patria. 

Nei  due  anni  57  e  58  incominciò  e  compi  net 
Friuli,  e  precisamente  nella  sua  prediletta  dimora  al 
Castello  di  CoIIoredo,  queste  Memorie  d'un  Ottuage- 
nario, dove  giganteggia  la  potenza  narrativa,  descrittiva 
e  logicamente  imaginosa,  di  cui  Y  autore  aveva  dato 
bel  saggio  nelle  novelle  e  nei  brevi  romanzi  antecedenti. 

Qualunque  fosse  la  sua  dimora,  egli  fece  sempre 

parte  dei  comitati  pah'iottici,  e  nel  1859,  credendo  ormai 

'Più  opportuno  fare  il  soldato  che  non  il  cospiratore 


CENNI  BIOGRÀFICI  D'IPPOLITO  NIEYO.  Y 

od  il  semplice  letterato,  pertossi  ad  Àrooa  sol  Lago 
Haggiore  per  raggiungere  il  Generale  Garibaldi;  e  fece 
sotto  i  di  lui  aaspict  quella  brillante  campagna,  che 
parve  degno  prologo  alla  spedizione  dei  Mille. 

Scioltesi  le  milizie  garibaldine,  tornò  a  Milano, 
«dove  diede  alle  stampe  un  volumetto,  composto  di  brevi 
poesie  scritte  durante  la  guerra,  e  che  signiflcavano  le 
impressioni  più  vive  riportate  dal  campo,  ed  erano  un 
armonico  insieme  che  ritraeva  la  vita  eccezionalmente 
poetica  dei  nostri  giovani  volontari. 

È  incerta  Y  epoca  nella  quale  scrisse  due  tragedie 
ancora  inedite,  lo  Spartaco  ed  i  Capuani;  ma  noi  fac- 
ciamo voti  perchè  anche  questi  due  lavori  escano  alla 
luce,  persuasi  che  verranno  annoverati  fra  i  migliori 
che  vanti  in  questo  genere  la  patria  letteratura.  Cosi 
pure  rimangono  inedite  parecchie  sue  eccellenti  versioni 
dall'Heine,  nò  ben  conosciamo  la  ragione  che,  or  sono 
cinque  anni ,  faceva  abortire  la  bella  idea  sorta  in  Mi- 
lano di  pubblicare  un  di  lui  epistolario ,  di  cui  la  fami- 
glia e  gr  intimi  amici  aveano  di  già  fornita  la  materia, 
prescegliendo  le  lettere  sue  più  notevoli,  ed  atte  a 
farci  meglio  conoscere  la  tempera  di  queir  anima  e  di 
queir  ingegno.  Il  Nievo  possedeva  una  tale  accurata  fa- 
cilità epistolare ,  e  visse  in  un'  epoca  e  in  una  vita  cosi 
feconde  di  avvenimenti  diversi,  che  certo  quel  libro 
avrebbe  trovato  in  Italia  un^accoglienza  ed  una  simpatia, 
non  dissimile  forse  da  quella  che  vi  trovarono  i  Ricordi 
dell'  illustre  e  compianto  D' Azeglio. 

Iniziata  appena  la  spedizione  per  la  Sicilia,  il 
Nievo  volle  parteciparvi.  Dopo  il  fatto  di  Calatafimi  ebbe 
il  grado  di  Tenente,  di  li  a  pochi  giorni  venne  eletta 


-VI  CENNI  BIOGRAFICI  D'IPPOLITO  NIEVO. 

YìccHDtendente^  ed  in  fine  Tenente-Colonnello.  Questa 
rapido  succedersi  d' onorificenze^  a  lui  da'  suoi  stessi 
colleglli  desiderate  e  plaudite,  Tale  a  dimostrare  meglia 
d' ogni  parola  com'  Egli  esercitasse  quelle  faticose  in- 
combenze^ pur  tanto  diverse  dalle  recenti  sue  studiose 
consuetudini. 

Quando^  dopo  la  presa  di  Capua,  si  licenziarono  i 
volontari^  ritornò  anche  Ippolito  per  qualche  mese  a 
Milano;  ma  sul  finire  del  i860,  nel  desiderio  di  riordi- 
nare ì  resoconti  della  gestione  amministrativa  garibal- 
dina, riprendeva  volonteroso  la  via  della  Sicilia ,  ed  allora 
ch'Egli,  compiuta  la  dilicata  missione,  si  apprestava 
al  ritorno,  la  sua  salute  appariva  tanto  sensibilmente 
alterata,  che  tutti  gli  amici  rimastigli  in  Palermo  Io  sol- 
lecitarono vivamente  a  ritardare  l'inopportuna  partenza. 

Ha  né  gli  avvisi,  né  le  sofferenze,  nò  il  tempo 
minaccioso  (che'  a  torto  si  pensava  potere  sfidare  col 
vecchio  e  logoro  legno  a  vapore  che  chiamarono  l' Er- 
cole) valsero  a  rimuoverlo  dalla  presa  determinazione,, 
nella  quale  forse  si  ostinava  pel  timore  che  il  suo  fer- 
marsi apparisse  viltà,  mentre  un  pericolo  c'era,  e  molli 
doveano  per  necessità  affrontarlo.  Egli  insieme  agli  altri 
passeggeri  parti. 

È  nota  la  catastrofe  di  quel  viaggio,  e  la  fine  spa- 
ventosa dell'  Ercole,  Né  del  legno  né  del  suo  equipaggia 
si  potè  mai  più  rinvenire  una  sola  reliquia. 

Cosi  veniva  miseramente  rapito,  nell'età  di  29  anni,, 
alla  famiglia  e  alla  patria  uno  degli  uomini  più  leali  e 
generosi,  uno  degli  ingegni  più  forti,  più  colti  e  vivaci 
che  r  onorassero  mai. 

E  qui  ci  torna  opportuno  dare  pubblicità  ad  una 


CENNI  BIOGRAFICI  D' IPPOUTO  NIEVO.  VII 

bella  poesia,  ancora  inedita,  che  sopra  Ippolito  Mievo 
dettava  quella  gentile  poetessa*che  è  la  signora  Erminia 
FuàFasinato.  Questi  versi  compiono  i  brevi  cenni  bio« 
grafici  raccolti,  e  sono,  come  a  dire,  una  degna  cornice 
al  quadro  meraviglioso  di  tante  vicende  che  raccoglieva 
in  questi  due  volumi  il  Nievo,  con  felicità  di  successo 
straordinario  innestando  alla  fantasia  la  storia.  E  non 
diciamo  altro  dell'opera,  la  quale  vuol  essere  presentata 
senza  fronzoli  ai  lettori,  perchè  li  reputiamo  degni  d'in- 
tenderla da  per  sé. 

Gli  Editori. 


IPPOLITO    NIEVO. 

(4861) 


I. 


Alla  Dova  funesta  iodaroo  il  core 
Si  ribella  gemendo  I  Ogni  speranza 
Dilegua  innanzi  al  pauroso  vero 
Dei  compiuti  destini.  —  È  morto ,  è  morto 
Agii  umani  dolori,  ai  gaudi  umani, 
£i  che  tanti  educava  incliti  aensi 
Entro  il  petto  magnanimo.  Lo  spirto 
Tornò  rapido  al  cielo ,  e  il  mar  ci  niega 
Perfìn  la  salma  che  vestì  —  perfino 
Sul  cener  suo  pregar  n'  è  tolto,  come 
Dato  è  pregar  sovra  ogni  estinto I... 

Or  solo 
Di  Lai  ne  resta  il  nome  e  il  canto...  Oh  il  canto! 
Che  non  possMo  disciorne  un  che  all'altezza 
Tocchi  di  quella  mente?...  Io  vedrei  lieta 
Languir  dopo  la  mesta  opra  lo  scarso 
Ingegno  mio ,  sol  che  non  fosse  impari 
All'arduo  incarco  che  il  dolor  grimpone. 
Ma  qual  su  tela  alcuna,  alcun  pennello 
Non  seppe  né  saprà  ritrar  la  furia 
Deiruragan,  così  Tàrte  dei  carmi 


IPPOLITO   NIEVO. 


Tutta  non  può  significar  T  ambascia 
Che  Tabbandon  d'eletta  alma  c'ispira 


II. 


Egli  fu  tal,  che  al  disperato  pianto 
De*  suoi  cari  dovria  mescersi  il  lutto 
D'Italia  intera.  D'infecondo  amore, 
O  patria,  £i  non  t'amò,  ma  dai  prim'ann» 
Dispettando  il  servaggio  abbominoso. 
Libero  il  carme  ti  rivolse,  e  come 
Nel  fior  celasi  il  frutto,  ivi  era  il  germe 
Del  poema  di  Spartaco.  —  Ed  insieme 
Alla  penna  ispirata  a  te  sacrava, 
Cara  patria,  un  acciar,  quando  a  tre  lustri, 
Del  Tirreno  alle  sponde  (ove  lo  trasse 
Necessità  d'eluder  la  schernita 
Vigilanza  straniera)  apprender  seppe 
Al  tedesco  invasor ,  quanto  è  gagliardo 
D' Un  giovanetto  il  braccio,  allor  che  il  guida 
Amor  di  libertà. 


IH. 


Qual  lungo  tratto 
Di  terre  e  tempo  col  pensier  trasvolo I... 
Uomo  or  s'è  fetto  il  garzoncello;  ha  fama 
Dì  poeta  e  d' eroe  ;  forse  gli  appresta 
Doppio  Italia  un  allór,  come  d'Alceo 
E  di  Kdrner  al  crine  un  di  lo  cinsero 
Grecia  e  Laxnagna. 

Ed  Ei  la  santa  ed  ardua 
Via  seguitando,  allor  che  al  piti  famoso 
Italo  condottier  spontanea  accorse 


IPPOLITO  NIEVO.  XI 

La  gioventù  fremente,  anima  e  braccio 
Consacrò  a  queir  invitto,  e  alia  conquista 
Trasse  con  Lui  delle  Comensi  vette. 
Ed  Ei  che  legge  per  virtù  d'amore 
De' suoi  fidi  il  pensier,  più  assai  che  duce 
Gli  fu  amico  e  fratello,  e  d'ogni  ardito 
Divisamente  a  consigliar  lo  elesse. 
Con  quai  tinte  veraci  e  quanto  affetto 
11  fervido  cantore  allor  ne  pinse 
L'amato  Capitano,  e  i  lieti  Amori 
Garibaldini!  Entro  quei  versi  spira 
Sacro  un  alito  ancor ,  che  le  speranze 
Italiche  ravviva!... 

IV. 

Han  vinto!  È  nostro 
L'ampio  suolo  lombardo.  — -  Oh,  ma  non  tutta 
Ancor  libera  è  Italia,  e  ancor  non  posa 
Il  Leon  di  Varese!  All'armi,  all'armi! 
A  Marsala,  o  animosi!...  —  E  Mille  prodi 
A  quel  grido  ban  risposto,  e  fur  bastanti 
All'impresa  titanica!  —  Fra  i  primi 
Del  bel  numero  Egli  era,  e  disfidando 
Novi  stenti  e  perigli,  ivi  mieteva 
Novi  e  splendidi  allori.  —  Ei  che  le  gesta 
Dei  compagni  cantò,  perchè  ne  tacque 
Le  gloriose  sue?...  Modesta,  ahi!  troppo 
Fu  queir  anima  eletta ,  e  molta  parte 
Di  sua  luce  ne  ascose.  —  Eppur  la  (lama 
A  noi  narrava  come  un  dì,  sul  colle 
Ch'ebbe  nome  dal  pianto,  Ei  del  suo  petto 
Fece  al  duce  immortai  valido  usbergo 
Contro  il  ferro  nemico. 


XII  IPPOLITO  NIEVO. 

Ahi!  che  gli  valse 
Da  aà  fieri  cimenti  a*  suoi  diletti 
Più  diletto  tornar,  se  1*  attendeva 
Pronta,  imprevista,  orrida  morte?...  Ohi  amara 
Ironia  del  destin,  di  quel  destino 
Che  al  primo  carme  e  alle  parole  estreme 
Che  ci  restan  di  Lui^  volle  argomento 
n  mare,  il  mar  che  (perfido  ricambio 
A  tanto  amore!)  neirinfido  grembo 
Gli  dischiuse  la  tomba!...  oh  come  innanzi 
Air  evento  funesto  il  cor  si  stringe 
Di  dolorosa  maravigliai...  Eguale 
Maraviglia  m'assalse  il  dì  che  sovra 
L' estremo  foglio  del  volume  estremo 
Ch'Ei  pubblicò,  leggea^  siccome  tema 
Di  ventura  Canzon,  queste  parole: 
a  Partenza  per  Sicilia  d  indi  interrotti 
Punti,  e  alla»fin  quel  punto  che  domando 
.  Una  risposta  air  avvenire...  e  V  ebbe  ! 
Era  caso  o  presagio?...  A  noi  risponda 
Quei  ch'intese  perchè  sul  breve  libro 
Dal  gran  Còrso  vergato,  a  rammentargli 
Nomi  dMsole  e  scogli,  ultimo  il  nome 
Di  Sant' Elena  è  scrittoi... 

V. 

Un  sentimento 
Dolce  insieme  e  crudel,  nel  dì  del  lutto 
Bramosamente  a  ricercar  ne  astringe 
Ogni  gioia  perduta,  onde  più  cara 
Ci  torni  al  cor  la  voluttà  del  pianto. 
Così  da  tanta  ambascia  anch'io  rivolo    • 
Ad  altri  tempi,  ad  altri  luoghi.  —  1  giorni 


IPPOLITO  NIEVO.  Xni 

Concordemente  m^abbeìlian  d*un  riso 

L'amore  e  T amistà,  che  tu  volevi, 

0  Arnaldo  mio;  la  nostra  nuziale. 

Festa  compir,  traendomi  ove  spira. 

Più  presso  al  Cielo,  aura  più  pura.  Ài  monti 

Del  Friuli  ridente,  e  air  ospitali 

Case  dei  Nievo  noi  movemmo.  Lieto 

Ippolito  n'accolse,  ed  ai  fratelli 

D'incontro  ne  guidò,  come  due  novi 

£  diletti  fratelli.  Oh  !  forse  ancora 

Il  vetusto  Castel  di  Colloredo 

Rammenta  il  conversar  di  quel  giocondo 

Stuolo  d'amici,  e  gli  agguati  innocenti 

Apparecchiati  a  festeggiar  l'arrivo 

Di  caro  ospite  atteso,  *•  e  quell'assidua 

Mite  allegrìa,  che  si  pascea  di  giuochi 

Quasi  infantili,  perchè  Impressa  d'una 

Quasi  infantile  ingenuità.  —  Che  ameni 

Pellegrinaggi  si  compir  per  valli 

E  colline  ridenti,  ove,  con  gli  occhi 

Volti  al  levarsi  od  al  cader  del  sole, 

Talor  muti  posammo,  e  in  fondo  al  core 

Ne  fremea  l'agitata  onda  del  verso. 

Anco  il  sole  in  quei  giorni,  e  Terbe  e  i  fiori. 

Il  riso  delle  stelle,  il  volo  e  il  canto 

Degli  augelletti,  e  n'appariva  tutto 

Lassù  più  bello!... 

Ed  Ei  talvolta,  arguto 
E  sapiente  interprete,  godea 
Le  pie  tradizioni  e  le  leggende 
Strane  narrarci,  da  mille  anni  e  mille 
Ivi  serbate  dalla  facil  fede 

*  Il  compianto  Teobaldo  Ciconi. 


XIV  IPPOUTO  MIEVO. 

Dei  semplici  pastor.  7—  Ma  la  mestizia 

(Del  ver  presaga!)  che  turbò  il  commiato 

Ultimo  nostro,  con  là  speme  iudaroo 

Volemmo  dissipar  d^ altri  convegni 

Pel  prossimo  avvenire.  —  0  illusi,  è  questo 

L'avvenir  che  V  improvvido  desio 

Ciecamente  affrettò!  ma  il  fido  amico 

Se  pur  ci  attende,  ahi  !  non  ci  attende  in  terra. 


VI. 


Il  supremo  dolore  e  la  suprema 
Gioia  mortai,  con  un  sorriso  ed  una 
Lagrima  s'appalesano,  che  nome 
Non  han  qui  né  riscontro.  È  quel  sorriso 
Primo  che  Y.olge  al  suo  novello  nato 
La  madre  giovanotta;  è  quella  stilla,. 
Unica,  muta,  disperata,  ch'Ella 
Sparge  sulla  sua  morte.  —  E  Tu,  cui  madre 
Ippolito  nomava,  oh!  tu  ben  sai 
Se  verace  è  il  mio  dir!  La  lunga  istoria 
Nessun  mi  disse  degli  affanni  tuoi; 
Pur,  guardando  i  miei  figli,  io  l'indovino. 
Di  tre  vispi  garzoni ,  e  d' una  bella 
Pargoletta,  il  Signor  ribenedia 
Il  rnarital  tuo  nodo;  e  tu  nei  figli 
Lieta  vivevi,  e  in  queir  affetto,  in  quelle 
Cure  assidue^  infinite,  era  il  tuo  mondo, 
Il  cielo  tuo.  Sovente  inebriata 
Dei  loro  baci,  tu  sciamavi:  a  Oh  sempre 
Serbar  fanciulli  io  vi  potessi  !  E  quale 
Qual' altra  età  si  brevi  l'ansie,  e  tante 
Gioie  materne  mi  può  dar?...  Dal  primo 
Palpito  vostro*  air  ultimo  pensiero 


IPPOLITO  NIEVO.  XV 

Della  mente  irrequeta,  un  giorno  adolti, 

Mi  direte  la  fonte?...  E  a  me  fia  dato 

Con  un  bacio  appagar,  con  un  accento 

Sempre  il  vostro  desir?...  Vegliarvi  sempre 

Così  mi  sarà  dato?...  »  —  E  ratto  giunse 

Il  dì  caro  e  fatale  in  cui  la  Oglia 

Ti  tolse  Amore,  e  i  tre  garzon  ti  chieste 

La  salute  d'Italia.  Un  solo  istante 

Non  esitavi,  e  te  obliando,  all'arduo 

Dover  tuo  t'immolasti.  E  poi  che  il  serto 

Nuziale  ad  Elisa,  ai  figli  il  brando 

Di  tua  mano  cingesti,  e  tutti  e  quattro 

Per  vie  diverse  si  parttr,  dal  petto 

Sciogliendo  una  repressa  onda  di  pianto, 

«  Dammi  (pregasti  a  Dio),  dammi  che  tutti 

Reduci  li  rivegga ,  o  almeno  io  prima 

Nella  fossa  discenda!»»  —  Indarno!  il  Dio 

Ch'esaudirti  si  piacque  allor  che  ingegno 

Tanto,  e  tanta  virtù  gli  addomandasti 

Per  quei  diletti,  non  accolse  il  novo 

Tuo  prego,  o  derelitta,  e  nella  parte 

Più  cara  delle  tue  viscere  aperse 

Insanabil  ferita.  —  Eri  tu  conscia 

Del  futuro  destin ,  quando  di  gioia 

Ebbra  e  d'amor,  dicevi  ai  figli:  a  Oh  sempre 

Serbar  fanciulli  io  vi  potessi?...  » 

VII. 

E  un'altra 
Misera  donna  io  so,  cbe  al  suo  morire 
Pianse  così,  come  le  fosse  morta 
Ogni  speme  con  Lui.  —  S'ella  mai  legga 
Queste  pagine  meste,  oh!  non  la  prenda 


XVI  IPPOLITO  NIEVO. 

Nessun  timor  che  il  suo  pudico  arcano 
Al  mondo  io  sveli.  La  dimora,  il  nome , 
E  ignoro  fin  l'aspetto  suo.  —  Quel  breve 
Raggio  d'amor,  ch'Ei  m'additò,  simile 
Parvemi  al  raggio  di  stella  cadente , 
Gh'  onde  venga  e  si  volga  è  ignoto,  e  ognuno 
Segue  con  disToso  occhio  quel  ratto 
.Apparire  e  sparir,  poscia  rimane 
Più  mesto  che  non  era... 

Vili. 

E  noi  nel  mondo 
Dunque  mai  piCi  noi  rivedremo  !  È  triste 
Ben  triste  tal  pensier,  pur  non  è  il  solo 
Che  per  esso  m'affanna.  Infin  che  l'aure 
Vitali  Egli  spirava,  un  mutuo  senso 
D'intima  ritrosia  dirgli  mi  tolse 
Che  il  forte  ingegno  suo  compresi ,  come 
Forse  compreso  anco  nessun  l'avea. 
Ma  dacché  morte  col  freddo  suggello 
Vieta  che  giunga  a  queir  amato  capo 
La  voce  nostra,  quei  repressi  accènti 
Sì  mi  pesan  sul  cor,  che  alfin  prorompe 
Fatto  più  santo  sul  mio  labbro  il  vero. 
SU  vidi  impressa  in  quella  vasta  fronte 
Del  Genio  creator  l'orma  raggiante. 
La  vita,  ahi!  gli  fallì,  prima  che  intero 
Altrui  si  rivelasse,  e  i  mille  fiori 
Di  poesia  che  rivestir  di  gloria 
Sì  precoce  il  suo  nome,  eran  promessa 
D' innumeri  e  stupende  opre ,  che  il  germe 
Fecondatore  in  quella  infatigala 
Mente  avean  posto.  Arte  e  scienza  aperti 


IPPOUTO  NIEVO.  XVII 

Molti  gli  avean  splendidi  calli,  e  spinto 
Da  foga  giovanile,  Ei  discorreva 
Da  questo  a  quel,  ma  inesplorato  forse 
Quell'un  rimase,  che  immortai  n'avrebbe 
Fatto  il  bel  nome!... 

IX. 

0867.) 

Ippolito,  perdona! 
il  volume  sublime  erami  ignoto, 
Ove  del  core  le  battaglie  e  gli  estri 
Divini  del  pensier  depositasti. 
Qual  saluto  e  conforto  a  noi  disceso 
Per  tua  pietà  da  più  giocondi  cieli, 
Queste  pagine  accolsi,  e  poi  che  in  esse 
Molta  luce  del  tuo  fervido  ingegno 
Trovai  riflessa,  Ippolito,  perdona! 
Meno  anche  acerba  m'apparì  la  morte 
Che  immatura  ti  colse.  £  a  qual  poteva 
Monumento  miglior  raccomandarsi 
11  tuo  nome  diletto?  Oh  dì,  fu  il  voto 
Ultimo  tuo,  ch*ove  negasse  il  fato 
Che  la  patria  redenta  un  giorno  solo 
Contemplar  non  dovessi,  almen  nel  giorno 
Della  sua  libertà  pòrto  le  fosse 
Questo  dono  supremo?  —  Ecco  si  compie 
Il  desio  generoso,  e  in  ogni  parte 
Della  bella  contrada,  a  mille  a  mille 
Palpiteranno  i  cor  dei  sacri  affetti 
Che  qui  significasti.  —  Un  pio  legame 
D'amor,  di  glorie  e  di  dolor,  ne  stringe 
Dall'Alpi  al  mare.  Oh  non  temer  che  indarno 

I.  b 


XVIII  IPPOUTO  NIEYO. 

Tanto  sangue  scorresse  !  Empi  profeti 

Vaticinar  eh* anco  discorde,  e  indegna 

Della  sorte  novella,  apparir  possa 

La  patria  nostra.  Oh  non  temer  I  Cadranno 

Gare,  dubbi,  ed  error  sempre  dinnanzi 

Alla  vostra  memoria,  o  benedetti, 

Che  moriste  per  noi!  —  Vedi?...  risponde 

ÀI  pianto  della  tua  dovunque  il  pianto 

Delle  madri  sorelle.  Odi?...  Siccome 

Nella  natale,  il  nome  tuo  risuona 

Per  ogni  itala  terra.  —  Oh  siam  fratelli  ! 

E  com'arra  d'amor,  fraternamente 

Stretti  così,  dell' immortai  corona, 

Che  posar  sovra  il  tno  capo  n'  è  tolto, 

Cingiam,  commossi,  alla  Gran  Madre  il  crine. 

Erminia  Fuà-Fosinato. 


LE  CONFESSIONI  D'  UN  OHUAGENARIO. 


CAPITOLO   PRIMO 


Ovvero  breve  introduzione  ^ui  motivi  di  ({ueste  mie  Confessioni ,  sul 
famoso  castello  di  Fratta  dove  passai  la  mia  infanzia ,  sulla  cucina 
del  prelodato  castello,  non  che  sui  padroni,  sui  servitori,  sugli 
ospiti  e  sui  gatti,  che  lo  abitavano  verso  il  17fiO.  —  Prima  invasione 
di  personali  ;  interrotta  qua  e  là  da  molte  savie  considerazioni 
sulla  Repubblica  Veneta,  sugli  ordmamenti  civili  e  militari  d'al- 
lora, e  sul  significato  che  si  dava  in  Italia  alla  parola  patria  allo 
scadere  del  secolo  scorso. 


Io  nacqui  veneziano  ai  18  ottobre  del  17T3,  giorno 
dell'Evangelista  Luca  ;  e  morrò  per  la  grazia  di  Dio  italiano 
quando  lo  vorrà  quella  Provvidenza  che  governa  misteriosa- 
mente il  mondo. 

Ecco  la  morale  della  mia  vita.  E  siccome  questa  mo- 
rale non  fui  io  ma  i  tempi  che  Thanno  fatta,  cosi  mi  venne 
in  mente,  che  descrivere  ingenuamente  quest'azione  dei 
tempi  sopra  la  vita  d' un  uomo  potesse  recare  qualche  uti- 
lità a  coloro,  che  da  altri  tempi  son  destinati  a  sentire  le 
conseguenze  meno  imperfette  di  quei  primi  influssi  attuati. 

Sono  vecchio  oramai  più  ohe  ottuagenario  neir  anno  ehe 
corre  dell'Era  Cristiana  1858;  e  pur  giovine  di  cuore  forse 
meglio  che  noi  fossi  mai  nella  combattuta  giovinezza,  e  nella 
stanchissima  virilità.  Molto  vissi  e  soffersi;  ma  non  mi  ven- 
nero meno  quei  conforti ,  che ,  sconosciuti  le  più  volte  di 
I.  1 


1 


2  LE  CONFESSIONI  D' UN  OTTUAGENARIO. 

mezzo  alle  tribolazioni  che  sempre  paiono  soverchie  alla 
smoderatezza  e  cascaggine  umana ,  pur  sollevano  V  anima 
alla  Serenità  della  pace  e  della  speranza,  quando  tornano 
poi  alla  memoria  quali  veramente  sono,  talismani  invinci- 
bili contro  ogni  avversa  fortuna .  Intendo  quegli  affetti  e 
quelle  opinioni ,  che  anziché  prender  norma  dalle  vicende 
esteriori  comandano  vittoriosamente  ad  esse  e  se  ne  fanno 
agone  di  operose  battàglie.  La  mia  indole,  l'ingegno,  la 
prima  educazione  e  le  operazioni  e  le  sorti  progressive  fu- 
rono ,  come  ogni  altra  cosa  umana ,  miste  di  bene  e  di  male  : 
e  se  non  fosse  sfoggio  indiscreto  di  modestia  potrei  anco 
aggiungere ,  che  in  punto  a  merito  abbondò  piuttosto  il  male 
che  il  bene.  Ma  in  tutto  ciò  nulla  sarebbe  di  strano  o  degno 
di  esser  narrato,  se  la  mia  vita  non  correva  a  cavalcione 
di  questi  due  secoli  che  resteranno  un  tempo  assai  memo- 
rabile, massime  nella  storia  italiana.  Infatti  fu  in  questo 
mezzo  che  diedero  primo  frutto  di  fecondità  reale  quelle 
speculazioni  politiche  che  dal  milletrecento  al  millesette- 
centp  traspirarono  dalle  opere  di  Dante ,  di  Macchiavello, 
di  Vico  e  di  tanti  altri  che  non  soccorrono  ora  alla  mia 
mediocre  coltura  e  quasi  ignoranza  letteraria.  La  circo- 
stanza, altri  direbbe  la  sventura,  di  aver  vissuto  in  questi 
anni,  mi  ha  dunque  indotto  nel  divisamento  di  scrivere 
quanto  ho  veduto ,  sentito ,  fatto  e  provato  dalla  prima  in- 
fanzia al  cominciare  della  vecchiaia ,  quando  gli  acciacchi 
deiretà ,  la  condiscendenza  ai  più  giovani ,  la  temperanza 
delle  opinioni  senili  e ,  diciamolo  anche ,  V  esperienza  di 
molte  e  molte  disgrazie  in  questi  ultimi  anni  mi  ridussero 
a  quella  dimora  campestre,  dove  aveva  assistito  >air  ultimo 
e  ridicolo  atto  del  gran  dramma  feudale.  Né  il  mio  sem- 
plice racconto  rispetto  alla  storia  ha  diversa  importanza  di 
quella  che  avrebbe  una  nota,  apposta  da  ignota  mano  con- 
temporanea alle  rivelazioni  d*  un  antichissimo  codice.  La 
attività  privata  d*  un  uomo  che  non  fu  né  tanto  avara  da 


CAPITOLO  PRIMO.  S 

trincìerarsi  in  se  stessa  contro  le  miserie  comuni ,  né  tanto 
stoiea  da  opporsi  deliberatamente  ad  essa ,  né  tanto  sa- 
piente da  trascurarla  disprezzandola ,  mi  pare  debba  in  alcmi 
modo  riflettere  l'attività  comune  e  nazionale  che  T assorbe; 
«ome  il  cader  d' una  goccia  rappresenta  la  direzione  della 
pioggia.  Cosi  r  esposizione  de*  casi  miei  sarà  quasi  un  esem-    y^ 
piare  di  quelle  innumerevoli  sorti  individuali,  che  dallo  sfii- 
sciarsi  dei  vecchi  ordinamenti  politici  al  raffazzonarsi  dei 
presenti  composero  la  gran  sorte  nazionale  italiana.  Hi  sba- 
glierò forse,  ma  meditando  dietro  essi  potranno  alcuni  gio- 
vani sbaldanzirsi  dalle  pericolose  lusinghe,  e  taluni  anche 
infervorarsi  neir opera  lentamente  ma  durevolmente  avviata, 
«  molti  poi  fermare  in  non  mutabili  credenze  quelle  vaghe 
.aspirazioni,  de  fanno  loro  tentare  cento  vie  prima  di  tro- 
vare quell'  una  che  li  conduca  nella  vera  pratica  del  mini- 
stero civile.  Cosi  almeno  parve  a  me  in  tutti  i  neve  anni 
nei  quali  a  sbalzi,  e  come  suggerivano  l'estro  e  la  memoria, 
venni  scrivendo  queste  note.  Le  quali  incominciate  con  fede 
pertinace  alla  sera  d' una  grande  sconfitta  e  condotte  a  ter- 
mine traverso  una  lunga  espiazione  in  questi  anni  di  rinata 
operosità ,  contribuirono  alquanto  a  persuadermi  del  mag- 
gior nerbo ,  e  delia  più  legittima  speranza  nei  presenti, 
collo  spettacolo  delle  debolezze  e  delle  malvagità  passate. 
Ed  ora ,  prima  di  prendere  a  trascriverle,  volli  con 
queste  poche  righe  di  proemio  definire  e  sanzionar  meglio 
quel  pensiero  che  a  me,  già  vecchio  e  non  letterato,  cercò 
forse  indamo  insegnare  la  malagevole  arte  dello  scrivere. 
Ma  già  la  chiarezza  delle  idee ,  la  semplicità  dei  sentimenti, 
e  la  verità  della  storia  mi  saranno  scusa  e  più  ancora  sup- 
plemento alla  mancanza  di  retorica  :  la  simpatia  dei  buoni 
lettori  mi  terrà  vece  di  gloria. 

Al  limitare  della  tomba,  già  ornai  solo  nel  mondo, 
abbandonato  cosi  dagli  amici  che  dai  nemici,  senza  timori 
e  senza  speranze  che  non  siano  eterne ,  l8)ero  per  T  età  da 


A 


4  LE  CONFESSIONI  D' UN  OTTUAGENARIO. 

quelle  passioni  che  sovente  pur  troppo  deviarono  dal  retto 
sentiero  i  miei  giudizi ,  e  dalle  caduche  lusinghe  della  mia 
non  temeraria  ambizione ,  un  solo  frutto  raccolsi  della  mia 
vita,  la  pace  dell* animo.  In  questa  vivo  contento,  in  que- 
sta mi  affido  ;  questa  io  addito  ai  miei  fratelli  più  giovani 
come  il  più  invidiabile  tesoro,  e  T unico  scudo  per  difen- 
dersi, contro  gli  adescamenti  dei  falsi  amici ,  le  frodi  dei 
vili,  e  le  soperchierie  dei  potenti.  Un*  altra  asseveranza  deg- 
gio  io  fare ,  alla  quale  la  voce  d*  un  ottuagenario  sarà  forse 
per  dare  alcun* autorità  ;  e  questa  è,  che  la  vita  fu  da  m& 
sperimentata  un  bene  ;  ove  1*  umiltà  ci  consenta  di  conside- 
rare noi  stessi  come  artefici  infinitesimali  della  vita  mon- 
diale ,  e  la  rettitudine  dell*  animo  ci  avvezzi  a  riputare  il 
bene  di  molti  altri  superiore  di  ^ran  lunga  al  bene  di  noi 
soli.  La  mia  esistenza  temporale ,  come  uomo ,  tocca  ornai 
al  suo  termine  ;  contento  del  bene  che  operai ,  e  sicuro  di 
aver  riparato  per  quanto  stette  in  me  al  male  commesso ,. 
non  ho  altra  speranza  ed  altra  fede  senonché  essa  sbocchi 
e  si  confonda  oggimai  nel  gran  mare  dell*  essere.  La  pace* 
di  cui  godo  ora ,  é  come  quel  golfo  misterioso  in  fondo  al 
quale  1*  ardito  navigatore  trova  un  passaggio  per  1*  Oceano 
infinitamente  tranquillo  deireternità.  Ma  il  pensiero  prima  di 
tuffarsi  in  quel  tempo  che  non  avrà  più  differenza  di  tempi ,. 
si  slancia  ancora  una  volta  nel  futuro  degli  uomini;  e  ad 
esso  lega  fidente  le  proprie  colpe  da  espiare ,  le  proprie  spe- 
ranze da  raccogliere,  i  propri  voti  da  compiere. 

Io  vissi  nei  miei  primi  anni  nel  castello  di  Fratta ,  il 
quale  ^esso  è  nulla  più  d*un  mucchio  di  rovine,  donde  i 
contadini  traggono  a  lor  grado  sassi  e  rottami  per  le  fonde 
dei  gelsi  ;  ma  egli  era  a  quei  tempi  un  gran  caseggiato  con 
torri  e  torricclle ,  un  gran  ponte  levatoio  scassinato  dalla 
vecchiaia,  e  i  più  bei  fìnestroni  gotici  che  si  potessero  vedere 
tra  il  Lòmene  e  il  Tagliamento.  In  tutti  i  miei  viaggi  non 
mi  é  mai  accaduto  di  veder  fabbrica  che  disegnasse  sul  ter- 


CAPITOLO  PRIMO.  5 

reno  una  più  bizzarra  figura  ;  né  che  avesse  spìgoli ,  can- 
toni, rientratare  e  sporgenze  da  far  meglio  contenti  tatti  i 
punti  cardinali  ed  intermedi  della  rosa  dei  venti.  Gli  angoli 
poi  erano  combinati  con  sì  ardita  fantasìa,  che  non  n*avea 
uno  che  vantasse  il  suo  compagno;  sicché  ad  architettarli 
o  non  s*  era  adoperata  la  squadra ,  ó  vi  si  erano  stancate 
ttitte  quelle  che  ingombrano  lo  studio  d' un  ingegnere.  II 
castello  stava  sicuro  a  meraviglia ,  tra  profondissimi  fossati 
dove  pascevano  le  pecore  quando  non  vi  cantavano  le  rane; 
ma  Tederà  temporeggiatrìce  era  venata  investendolo  per  le 
sue  strade  coperte  ;  e  spunta  di  qua  e  inerpica  di  là,  avea 
finito  col  fargli  addosso  tali  paramenti  d' arabeschi  e  di  fe- 
stoni, che  non  si  discemeva  più  il  colore  rossigno  delle 
muraglie  di  cotto.  Nessuno  si  sognava  di  por  mano  in  quel 
manto  venerabile  dell'  antica  dimora  signorile ,  e  appena  le 
imposte  sbattute  dalla  tramontana  s' arrischiavano  talvolta 
di  scompigUarne  qualche  frangia  cadente.  Un*  altra  anomalia 
di  quel  fabbricato  era  la  moltitudine  dei  fumaioli,   i  quali 
alla  lontana  gli  davano  aspetto  d'una  scacchiera  a  mezza 
partita  :  e  certo  se  gli  antichi  signori  contavano  un  solo  ar- 
migero per  camino ,  quello  doveva  essere  il  castello  meglio 
guernito  della  cristianità.  Del  resto  i  cortili  dai  grandi  por- 
ticati pieni  di  fango  e  di  pollerìe  rispondevano  col  loro  in- 
temo disordine  alla  promessa  delle  facciate;  e  perfino  il 
campanile  della  Cappella  portava  schiacciata  la  pigna  dai  ripe- 
tuti saluti  del  fulmine.  Ma  la  perseveranza  va  in  qualche 
modo  gratificata ,  e  siccome  non  mugolava  mai  un  tempo- 
rale senzaché  la  chioccia  campanella  del  castello  non  gli 
desse  il  ben  arrivato ,  cosi  era  suo  dovere  il  rendergli  cor- 
tesia con  qualche  saetta.  Altri  davano  il  merito  di  queste 
burlette  metereologiche  ai  pioppi  secolari  che  ombreggia- 
vano la  campagna  intorno  al  castello  :  i  villani  dicevano , 
che,  siccome  lo  abitava  il  diavolo,  cosi  di  tratto  in  tratto 
gli  veniva  qualche  visita  de'  suoi  buoni  compagni  ;  i  padroni 


6  LE  CONFESSIONI  D'UN  OTTUAGENARIO. 

del  luogo  avvezzi  a  veder  colpito  solamente  il  campanile»  si 
erano  accostumati  a  crederlo  una  specie  di  parafulmine,  e 
cosi  volentieri  lo  abbandonavano  all'  ira  celeste ,  purché  ne? 
andassero  salve  le  tettoie  dei  granai  e  la  gran  cappa  del 
camino  di  cucina. 

Ma  eccoci  giunti  ad  un  punto  che  richiederebbe  di  per 
sé  un'  assai  lunga  descrizione.  Bastivi  il  dire  che  per  me 
che  non  ho  veduto  nò  il  colosso  di  Rodi  né  le  piramidi 
d' Egitto ,  la  cucina  di  Fratta  ed  il  suo  focolare  sono  i  mo- 
numenti più  solenni  che  abbiano  mai  gravato  la  superficie 
della  terra.  Il  Duomo  di  Milano  e  il  tempio  di  S.  Piefariv 
son  qualche  cosa,  ma  non  hanno  di  gran  lunga  l'uguale 
improntaci  grandezza  e  di  solidità:  un  che  di  simile  noi» 
mi  ricorda  averlo  veduto  altro  che  nella  Mole  Adriana  ;  ben* 
che  mutata  in  Castel  Sant'  Angelo  la  sembri  ora  di  molto 
impiccolita.  La  cucina  di  Fratta  era  un  vasto  locale,  d'u» 
indefinito  numero  di  lati  molto  diversi  in  grandezza ,  il  quale 
s' alzava  verso  B  cielo  come  una  cupola  e  si  sprofondava 
dentro  terra  più  d'una  voragine;  oscuro  anzi  nero  d'una 
fuliggine  secolare ,  sulla  quale  splendevano  come  tanti  oc-^ 
chioni  diabolici  i  fondi  delle  cazzeruole ,  delle  leccarde ,  e 
delle  guastade  appese  ai  loro  chiodi;  ingombro  per  tutti  i 
sensi  da  enormi  credeiìze ,  da  armadi  colossali ,  da  tavole 
sterminate  ;  e  solcato  in  ogni  ora  del  giorno  e  della  notte 
da  una  quantità  incognita  di  gatti  bigi  e  neri ,  che  gli  da* 
vano  figura  d' un  laboratorio  di  streghe.  —  Tuttociò  per  la 
cucina.  --Ma  nel  canto  più  buio  e  profondo  di  essa  apriva 
le  sue  fauci  un  antro  acherontico ,  una  caverna  ancor  più 
retra  e  spaventosa,  dove  le  tenebre  erano  rotte  dal  crepi- 
tante rosseggiar  dei  tizzoni ,  e  da  due  verdastre  finestrelle 
imprigionate  da  una  doppia  inferriata.  Là  un  fumo  denso  e 
vorticoso,  là  un  eterno  gorgoglio  di  fagiuoli  in  mostmose 
pignatte ,  là  sedente  in  giro  sovra  panche  scricchiolanti  e 
affumicate  un  sinedrio  di  figure  gravi,  arcigne  e  sonnolenti. 


CAPITOLO  FAIMO.  7 

Quello  era  il  focolare  e  la  curia  domestica  dei  casteltani  di 
Fratta.  Ma  non  appena  suonava  l'ATemaria  ddla  sera,  ed 
era  cessato  il  brontolio  àelV Angelus  Domini,  la  scena  cam* 
biava  ad  un  tratto ,  e  cominciavano  per  quel  piccolo  mondo 
tenebroso  le  ore  della  luce.  La  vecchia  cuoca  accendeva 
quattro  lampade  ad  un  solo  lucignolo  ;  due  ne  appendeva 
sotto  la  cappa  del  focolare ,  e  due  ai  due  lati  d*  una  Ma- 
donna di  Loreto.  Percoteva  poi  bea  bene  con  un. enorme 
attizzatoio  i  tizzoni  che  si  erano  assopiti  nejla  cenere ,  e  vi 
buttava  sopra  una  bracciata  di  rovi  e  di  ginepro.  Le  lam* 
pade  si  rimandavano  l' una  ali*  altra  il  loro  chiarore  tran- 
quillo e  giallognolo  ;  il  fuoco  scoppiettava  fumigante  e  si 
ergeva  a  spire  vorticose  fino  alla  spranga  trasversale  di  due 
alari  giganteschi  borchiati  di  ottone ,  e  gli  abitanti  serali 
della  cucina  scoprivano  alla  luce  le  loro  diverse  figure. 

11  signor  conte  di  Fratta  era  un  uomo  d'  oltre  a  ses* 
sant'  anni ,  il  quale  pareva  avesse  svestito  allor  allora  T  ar- 
matura ,  tanto  si  teneva  rigido  e  pettoruto  sul  suo  seggiolone. 
Ma  la  parrucca  colla  borsa ,  la  lunga  zimarra  color  cenere 
gallonata  di  scarlatto ,  e  la  tabacchiera  di  bosso  che  avea 
sempre  ira  mano,  discordavano  un  poco  da  quell'abitudine 
guerriera.  Gli  è  vero  che  aveva  intralciato  fra  le  gambe  un 
filo  di  spadino,  ma  il  fodero  n'era  cosi  rugginoso  che  si 
potea  scambiarlo  per  uno  schidione;  e  del  resto  non  potrei 
assicurare  che  dentro  a  quel  fodero  vi  fosse  realmente  una 
lama  d'acciaio,  ed  egli  stesso  forse  non  s'era  presa  mai  la 
briga  di  sincerarsene.  Il  signor  conte  era  sempre  sbarbato 
con  tanto  scrupolo,  da.  sembrar  appena  uscito  dalle  mani  del 
barbiere,  portava  da  mattina  a  sera  sotto  l'ascella  una 
pezzuola  turchina ,  e  benché  poco  uscisse  a  piedi ,  né  mai 
a  cavallo,  aveva  stivali  e  speroni  da  disgradarne  un  corriere 
di  Federico  IL  —  Era  questa  una  tacita  dichiarazione  di 
simpatia  al  partito  prussiano,  e  benché  le  guerre  di  Germa- 
nia fossero  da  lungo  tempo  quietate,  egli  non  aveva  cessato 


8  LE  CONFESSIONI  D' UN  OTTUAGENARIO. 

dal  minacciare  agi'  imperiali  il  disfavore  de'  suoi  stivali 
Quando  il  signor  conte-  parlava  tacevano  anche  le  mosche , 
-quando  avea  finito  di  parlare ,  tutti  dicevano  di  si  secondo 
i  propri  gusti  o  colla  voce  o  col  capo  ;  quando  egli  rìdeva 
ognuno  si  affrettava  a  rìdeire;  quando  sternutivà  anche  per 
causa  del  tabapco ,  otto  o  nove  voci  gridavano  a  gara  :  viva  ; 
salute;  felicità;  Dio  conservi  il  signor  conte!  —  quando 
si  alzava  tutti  si  alzavano,  e  quando  partiva  dalla  cucina, 
tutti,  perfino  i  gatti,  respiravano  con  ambidue  i  polmoni, 
come  si  fosse  lor  tolta  dal  petto  una  pietra  da  mulino.  Ma 
più  rumorosamente  d' ogni  altro  respirava  il  cancelliere ,  se 
il  signor  conte  non  gli  facea  cenno  di  seguirlo  e  si  compia- 
ceva di  lasciarlo  su  tepidi  ozi  del  focolare.  Gonvien  però 
soggiungere  che  questo  miracolo  avveniva  di  rado.  Per  so- 
lito il  cancelliere  era  l'ombra  incarnata  del  signor  conte.  Si 
alzava  oon  lui,  sedeva  con  lui,  camminava  con  lui,  e  le 
loro  gambe  s' alternavano  con  si  giusta  misura  che  pareva 
rispondessero  ad  una  sonata  di  tamburo.  Nel  principiar  di 
queste  abitudini,  le  frequenti  diserzioni  della  sua  ombra  ave- 
vano indotto  il  signor  conte  a  volgersi  ogni  tre  passi  per 
vedere  se  era  seguitato  secondo  i  suoi  desiderii.  Sicché  il 
cancelliere  erasi  rassegnato  al  suo  destino,  e  occupava  la 
seconda  metà  della  giornata  nel  raccogliere  le  pezzuole  del 
padrone ,  nell'  augurargli  salute  ad  ogni  sternuto ,  nelF  ap- 
provare le  sue  osservazioni  e  nel  dire  quello  che  giudicava 
dovesse  riuscirgli  gradito  delle  faccende  giurisdizionali.  Per 
esempio ,  se  un  contadino  accusato  di  appropriarsi  le  pri- 
mizie del  verziere  padronale,  rispondeva  alla  paternale  dei 
cancelliere  facendogh  le  fiche,  ovverosia  cacciandogli  in 
mano  un  mezzo  ducatino  per  risparmiarsi  la  corda ,  il  signor 
caneelliere  riferiva  al  giurìsdicente ,  che  quel  tale  spaven- 
tato dalla  severa  giustizia  di  Sua  Eccellenza  avea  doman- 
dato mercè,  e  che  era  pentito  der  malfatto  e  disposto  a 
rimediarvi  con  qualunque  ammenda  s' avesse  stimato  opp'or- 


CAPITOLO  pniMo.  9 

tuna.  II  signor  conte  aspirava  allora  tant*  aria  quanta  sa- 
rebbe bastata  a  tener  vivo  Golia  per  una  settimana ,  e  rispon- 
deva che  la  clemenza  di  Dio  deve  mescolarsi  alla  giustizia 
dei  tribunali ,  e  che  egli  pure  avrebbe  perdonato  a  chi  ve* 
ramente  si  pentiva.-  Il  cancelliere ,  forse  per  modestia ,  era 
tanto  umile  e  sdruscito  nel  suo  arnese  quanto  il  principale 
era  splendido  e  sfarzoso  ;  ma  la  natura  gli  consigliava  una 
tale  modestia,  perché  un  corpicciuolo  più  meschino  e  maga- 
gnato del  suo  non  lo  si  avrebbe  trovato  cosi  facilmente. 
Dicono  che  si  mostrasse  guercio  per  vezzo  ;  ma  i)  fatto  sta 
che  pochi  guerci  aveano  come  lui  il  diritto  di  esser  creduti 
tali.  Il  suo  naso  aquilino  rincagnato ,  adunco  e  camuso  tutto 
in  una  volta,  era  un  nodo  gordiano  di  più  nasi  abortiti 
iosienae,  e  la  bocca  si  spalancava  sotto  cosi  minacciosa, 
che  quel  povero  naso  si  tirava  alle  volte  in  su  quasi  per 
paura  di  cadervi  entro.  Le  gambe  stivalate  di  bulgaro  di- 
vergevano ai  due  lati  per  dare  la  massima  solidità  possibile 
ad  una  persona  che  pareva  dovesse  crollare  ad  ogni  buffo  di 
vento.  Senza  voglia  di  scherzare  io  credo,  che  detratti 
gli  stivali ,  la  parrucca ,  gli  abiti ,  la  spada  e  il  telaio  delle 
ossa ,  il  peso  del  cancelliere  di  Fratta  non  oltrepassasse  le 
venti  libbre  sottili,  contando  per  quattro  libbre  abbondanti 
il  gozzo  che  cercava  nascondere  sotto  ìin  immenso  collare 
bianco^  inamidato.  Cosi  com'  era  egli  aveva  la  felice  illu- 
sione di  credersi  tutt'  altro  che  sgradevole  ;  e  di  nessuna 
cosa  egli  ragionava  tanto  volentieri  come  di  belle  donne  e 
di  galanterie. 

Come  fosse  contenta  madonna  Giustizia  di  trovarsi 
nelle  sue  mani ,  io  non  ve  lo  saprei  dire  in  coscienza.  Mi 
ricordo  peraltro  di  aver  veduti  più  musi  arrovesciati  che 
allegri  scendere  dalla  scaletta  scoperta  della  cancelleria.  Cosi 
anche  si  buccinava  sotto  V  atrio,  nei  giorni  d*  udienza,  che 
chi  aveva  buoni  pugni  e  voce  altrimenti  intonata  e  zecchini 
in  tasca,  facilmente  ottenev|i  ragione  dinanzi  al  suo  tribù- 


io'  LE  CONFESSIONI  D'  UN  OTTUAGENARIO. 

naie.  Quello  che  posso  dire  si  è  che  due  volte  sole  ni*ac* 
cadde  veder  dare  le  strappate  di  corda  nel  cortile  del  ca* 
stello;  e  tutte  e  due  le  volte  questa  cerimonia  toccò  a  due 
tristanzuoli  che  non  ne  aveano  ^ertamente  bisogno.  Buon 
per  loro  che  il  cavallante ,  incaricato  deli'  alta  e  bassa  giu- 
stizia esecutiva ,  era  un  uomo  di  criterio ,  e  sapeva  all'  uopo 
sollevar  la  corda  con  tanto  garbo  che  le  slogature  guarivano 
alla  peggio  al  settimo  giorno.  Perciò  Marchetto,  cognominato 
ilConciaos^,  era  tanto  amato  dalla  gente  minuta  quanto  era 
odiato  il  cancelliere.  Quanto  al  signor  conte ,  nascosto  come 
il  fato  degli  antichi  nelle  nuvole  superiori  all'Olimpo,  egli 
sfuggiva  del  pari  all'  odio  che  all'  amore  dei  vassalli.  Gli 
cavavano  il  cappello  come  all'  immagine  d' un  santo  fore- 
stiero con  cui  avessero  poca  confidenza ,  e  si  tiravano  col 
carro  fin  giù  nel  fosso,  quando  lo  staffiere  dall'alto  del  suo 
hombay  gridava  loro  di  far  largo  mezzo  miglio  lontano. 

Il  conte  aveva  un  fratello  che  non  gli  somigliava  per 
nulla,  ed  era  canonico  onorario  della  cattedrale  di  Porto- 
gruaro,  il  canonico  più  rotondo,  liscio  e  mellifluo  che  fosse 
nella  diocesi;  un  vero  uomo  di  pace/ che  divideva  saggia- 
mente il  suo  tempo  fra  il  breviario  e  la  tavola,  senza  la- 
sciar travedere,  la  sua  maggior  predilezióne  per  questa  o  per 
quello.  Monsignor  Orlando  non  era  stato  generato  dal  suo 
signor  padre  coir  intenzione  di  dedicarlo  alla  Madre  Chiesa  ; 
testimonio  il  suo  nonie  di  battesimo.  L' albero  genealogico 
dei  conti  di  Fratta  vantava  una  gloria  militare  ad  ogni  ge- 
nerazione; cosi  lo  si  aveva  destinato  a  perpetuare  la  tradi- 
zione di  famiglia.  L'uomo  propone  e  Dio  dispone;  que- 
sta volta  almeno  il  gran  proverbio  non  ebbe  torto.  Il  fu- 
turo generale  cominciò  la  vita  col  dimostrare  un  affetto 
straordinario  alla  balia,  sicché. non  fu  possibile  slattarlo 
prima  dei  due  anni.  A  queir  età  era  ancora  incerto  se 
l'unica  parola  ch'egli  balbettava  fosse  pappa  o  papà.  Quando 
si. riesci  a  farlo  stare  sulle  gambe  cominciarono  a  met* 


CAPITOLO  PRIMO.  li 

terg^  in  mano  stocchi  di  legno  ed  elmi  di  cartone;  na  non 
appena  gli  veniva  fatto,  egli  scappava  in  cappella  a  menar 
la  scopa  col  sagrestano.  Quanto  al  fargli  prender  dome- 
stichezza colle  vere  armi ,  egli  aveva  un  ribrezzo  istintivo 
pei  coltelli  da  tavola,  e  voleva  ad  ogni  costo  tagliar  la 
carne  col  cucchiaio.  Suo  padre  cercava  vincere  questa  ma- 
ledetta ripugnanza  col  farlo  '|fi^endere  sulle  ginocchia  da 
alcuno  de' suoi  buli;  ma  il  piccolo  Orlando  se  ne  sbigot- 
tiva tanto,  che  conveniva  passarlo  alle  ginocchia  della  cuoca 
perché  non  crepasse  di  paura.  La  cuoca  dopo  la  balia 
ebbe  il  suo  secondo  amore  ;  onde  non  se  ne  chiariva  per 
nulla  la  sua  vocazione.  Il  cancelliere  d'allora  sosteneva 
che  i  capitani  mangiavano  tanto ,  che  il  padroncino  poteva 
ben  diventare  col  tempo  un  famoso  capitano.  Ma  il  vec* 
chio  conte  non  si  acquietava  a  queste  speranze;  e.  sospi- 
rava ,  movendo  gli  occhi  dal  viso  paffutello  e  smarrito  del 
suo  secondogenito  ai  mostaccioni  irti  ed  aVroganti  dei  vec- 
chi ritratti  di  famiglia.  Egli  avea  dedicato  gli  ultimi  sforzi 
della  sua  facoltà  generativa  all'  ambiziosa  lusinga  d' inscri- 
vere nei  fasti  futuri  della  famiglia  un  grammaestro  di 
Malta  o  un  ammiraglio  della  Serenissima;  non  gli  pas- 
sava pel  gozzo  di  averli  sprecati  per  avere,  alla  sua  tavola 
la  bocca  spaventosa  d'un  capitano  delle  Cernide.  Pertanto 
raddoppiava  di  zelo  per  risvegliare  e  attizzare  gli  spiriti 
bellicosi  di  Orlando;  ma  l'effetto  non  secondava  l'idea. 
Orlando  faceva  altarini  per  ogni  canto  del  castello,  can- 
tava messa,  alta,  bassa  e  solenne  colle  bimbe  del  sagre- 
stano, e  quando  vedeva  uno  schioppo  correva  a  rimpiat- 
tarsi sotto  le  credenze  di  cucina.  Allora  vollero  tentare 
modi  più  persuasivi  ;  si  cominciò  a  proibirgli  di  bazzicare 
in  sacristia,  e  di  cantar  vespri  nel  naso,  come  udiva  fare 
ai  coristi  della  parrocchia.  Ma  sua  madre  si  scandolpzzò  di 
tali  violenze  ;  e  cominciò  dal  canto  suo  a  prender  coperta- 
mente, le  difese  del  figlio.  Orlando  ci  trovò  il  suo  gusto  a 


12  LE  CONFESSIONI  D' UN  OTTUAGENARIO. 

far  la  figura  del  piccolo  martire  :  e  siccome  le  chicche  della 
madre  lo  ricompensavano  dei  paterni  rabbuffi ,  la  professione 
dèi  prete  gli  parve  più  che  mai  preferìbile  a  quella  del  sol- 
dato. La  cuoca  e  le  serve  di  casa  gli  annasavano  addosso 
un  certo  odore  di  santità;  allora  egli  si  diede  ad  ingrassare 
di  contentezza  e  a  torcer  anche  il  colio  per  mantenere  la 
divozione  delle  donne.  E  finalmente  il  signor  padre  colla 
sua  ambizione  marziale  ebbe  contraria  V  opinione  di  tutta 
la  famiglia.  Perfino  i  buli  che  tenevano  dalla  parte  della 
cuoca ,  quando  il  feudatario  non  li  udiva ,  gridavano  al  sa- 
crilegio di  ostinarsi  a  stogliere  un  San  Luigi  dalla  buona 
strada.  Ma  il  feudatario  era  cocciuto,  e  soltanto  dopo  do- 
dici anni  d'inutile  assedio,  si  piegò  a  levare  il  campo  e  a 
mettere  nella  cantera  dei  sogni  svaniti  i  futuri  allori  d'Or- 
lando. Costui  fu  chiamato  una  bella  mattina  con  imponente 
solennità  dinanzi  a  suo  padi'e,  il  quale  per  quanto  osten- 
tasse r  autorevole  cipiglio  del  signore  assoluto ,  aveva  in 
fondo  il  fare  vacillante  e  contrito  d' un  generale  che  ca- 
pitola. 

—  Figliuol  mio ,  —  cominciò  egli  a  dire,  —  la  pro- 
fessione delle  armi  è  una  nobile  professione. 

—  Lo  credo  ;  —  rìspose  il  giovinetto  con  una  cera  da 
santo  un  po'  intorbidata  dall'  occhiata  furbesca  volta  di  sop- 
piatto alla  madre. 

—  Tu  porti  un  nome  superbo ,  —  riprese  sospirando  il 
vecchio  conte  ;  —  Orlando ,  come  devi  aver  appreso  dal 
poema  àeW Ariosto  che  ti  ho  tanto  raccomandato  di  stu- 
diare. 

—  Io  leggo  VUfizio  della  Madonna,  —  disse  umil- 
mente il  fanciullo. 

—  Va  benissimo,  —  soggiunse  il  vecchio  tirandosi  la 
parrucca  sulla  fronte  —  ma  anche  1'  Ariosto  è  degno  di 
esser  letto.  Orlando  fu  un  gran  paladino  che  liberò  dai  Mori 
il  bel  regno  di  Francia.  E  di  più  se  tu  avessi  scorso  la  Geni- 


CAPITOLO  PRIMO.  i3 

sakmme  Liberata  sapresti  che  no  A  coM*  Uffizio  iella  Madonna, 
ma  con  grandi  fendenti  di  spada  e  spuntonate  di  lancia  il 
buon  Goffredo,  tolse  dalle  mani  dei  Saraceni  il  sepolcro  di 
Cristo. 

—  Sia  ringraziato  Iddio!, —  sciamò  il  giovinetto.  — 
Ora  non  resta  nulla  a  che  fare. 

—  Come  non  resta  nulla  ?  —  gli  diede  sulla  voce  ì\  vec- 
chio. —  Sappi,  0  disgraziato,  che  gì*  infedeli  riconquista* 
rono  la  Terra  Santa,  e  che  ora  che  parliamo  un  bascià  del 
sultano  governa  Gerusalemme,  vergogna  di  tutta  cristianità. 

-*  Pregherò  il  Signore  che  cessi  una  tanta  vergogna, 
—  soggiunse  Orlando. 

—  Che  pregare!  Fare,  fare  bisogna!  —  gridò  il  vec- 
chio conte. 

-^  Scusate,  —  s'intromise  a  dirgli  la  contessa.  —  Non 
vorrete  già  pretendere  che  qui  il  nostro  bimbo,  faccia  da  sé 
solo  una  crociata. 

—  Eh  via!  non  è  più  bimbo!  —  rispose  il  conte.  — 
Compie  oggi  appunto  i  dodici  anni! 

—  Compiesse  anche  il  centesimo ,  —  soggiunse  la 
signora,  —  certo  non  potrebbe  mettersi  in  capo  di  conqui* 
stare  la  Palestina. 

—  Non  la  conquisteremo  più  finché  si  avvezza  la  prole 
a  donneggiare  col  rosario!-^  sclamò  il  vecchio,  pavonazzo 
dall9  bile. 

—  Si  !  ci  voleva  anche  questa  bestemmia  !  —  riprese 
pazientemente  la  contessa.  —  Poiché  il  Signore  ci  ha  dato 
un  figliuolo  che  ha  idea  di  far  bene,  mostriamocene  grati 
collo  sconoscere  i  suoi  doni  ! 

—  Bei  doni,  bei  doni!  —  mormorava  il  conte.  —  Un 
santoccio  leccone!...  un  mezzo  volpetto  e  mezzo  coniglio! 

—  Infine  egli  non  ha  detto  questa  gran  bestialità ,  -^ 
soggiunse  la  signora.  —  Ha  detto  di  pregar  Iddio  perché  egli 
consenta  che  i  luoghi  della  sua  passione  e  della  sua  morte 


14  LE  C0NFE89IONI  D' UN  OTTUAGENARIO. 

tornino  alle  mani  dei  cristiani.  É  il  miglior  partito  che  ci 
rimanga ,  ora  che  i  cristiani  sono  occupati  a  sgozzarsi  fra 
loro ,  e  che  la  professione  del  soldato  è  ridotta  una  scuola 
di  fratricidi  e  di  carnefìcine. 

—  Corpo  della  Serenissima!  —  gridò  il  conte.  —  Se 
Sparta  avesse  avuto  madri  simili  a  voi,  Serse  passava  le 
Termopili  con  trecento  boccali  di  vino! 

—  S' anco  la  cosa  andava  a  questo  modo  non  ne  avrei 
gran  rammarico,  — riprese  la  contessa. 

—  Come?  —  urlò  il  vecchio  signore.  —  Arrivate  per- 
sino a  negare  Y  eroismo  di  Leonida  e  la  virtù  delle  madri 
spartane? 

— »  Via  !  stiamo  nel  seminato  !  —  disse  quetamente  la 
donna.  —  Io  conosco  assai  poco  Leonida  e  le  madri  spar- 
tane, benché  me  le  venghiate  nominando  troppo  sovente; 
e  tuttavia  voglio  credere  ad  occhi  chiusi  che  le  fossero  la 
gran  brava  gente.  Ma  ricordatevi  che  abbiamo  chiamato  £h 
nanzi  a  noi  nostro  figlio  Orlando  per  illuminarci  sulla  sua 
vera  vocazione ,  e  non  per  litigare  in  sua  presenza  sopra 
queste  rancide  fole. 

—  Donne,  donne!...  nate  per  educare  i  polli ,  — 
borbottava  il  conte. 

-^  Marito  mio  !  sono  una  Badoera  !  —  disse  drizzandosi 
la  contessa.  —  Mi  consentirete,  spero,  che  i  polli  nella 
nostra  famiglia  non  sono  più  numerosi  che  nella  vostra  i 
eapponi. 

Orlando  che  dà  un  buon  tratto  si  teneva  i  fianchi, 
scoppiò  in  una  risata  al  bel  complimento  della  signora  ma- 
dre ;  ma  si  ricompose  come  un  pulcino  bagnato ,  ali*  oc- 
chiata severa  eh*  ella  gli  volse. 

—  Vedete!  — -  continuò  parlando  al  marito.  —  Fini- 
remo col  perdere  la  capra  ed  i  cavoli.  Mettete  un  po*da  banda 
i  vostri  capricci ,  giacché  Iddio  vi  fa  capire  che  non  gli  ac- 
comodano per  nulla;  e  interrogate  invece,  come  è  dicevole 


CAPITOLO  PRIMO.  15 

nd  un  buon  padre  di  famiglia,  l'animo  di  questo  fan- 
ciullo. — 

Il  vecchio  impenitente  si  morsicò  le  labbra  e  si  volse  ^ 
verso  il  figliuolo ,  con  un  visaccio  si  brutto  che  questi  se  ne 
sgomentò ,  e  corse  a  rifugiarsi  col  capo  sotto  il  grembiule 
materno. 

— -  Dunque,  — cominciò  a  dire  il  conte  senza  guardarlo, 
perché  guardandolo  si  sentiva  rigonfiare  la  bile.  —  Dun- 
que ,  figliuolo  mio ,  voi  non  volete  fare  la  vostra  comparsa 
sopra  an  bel  cavallo  bardato  d*  oro  e  di  velluto  rosso ,  con 
una  lunga  spada  fiammeggiante  in  mano ,  e  dinanzi  a  sei 
reggimenti  di  schiavoni  alti  quattro  braccia  V  uno ,  i  quali 
per  correre  a  farsi  ammazzare  dalle  scimitarre  dei  turchi 
non  aspetteranno  altro  che  un  cenno  della  vostra  bocca? 

—  Voglio  cantar  messa  io  !  —  piagnucolava  il  fanduUo 
sotto  il  grembiule  della  contessa.  — 

11  conte  udendo  quella  voce  piagnucolosa  soffocata  dalle 
pieghe  delie  vesti  donde  usciva,  si  voltò  a  vedere  costerà; 
e  mirando  il  figliuol  suo  intanato  colla  testa  come  un  fa- 
giano non  ebbe  più  rilegno  alla  stizza ,  e  diventò  rosso  più 
ancora  di  vergogna  che  di  collera. 

—  Va'  dunque  in  seminario,  bastardo!  -^  gridò  egli 
fuggendo  fuori  della  stanza. 

li  cattivello  si  mise  allora  a  singhiozzare  ed  a  strap- 
parsi i  capelli  e  a  dar  del  capo  nelle  gambe  delia  madre , 
sicuro  di  non  farsi  male.  Ma  costei  se  lo  tolse  fra  le  braccia 
e  lo  consolava  con  beila  maniera  dicendogli  : 

—  Si,  viscere  mie,  non  temere;  ti  faremo  prete; 
canterai  messa.  Oh  non  sei  fatto  tu  no  per  versare  il  san- 
gue dei  tuoi  fratelli  come  Caino  ! 

—  Ih  !  ih  !  ih  !  voglio  cantare  in  coro  !  voglio  larmi 
santo  !  •—  strepitava  Orlando. 

—  Si canterai   in   coro,   li   faremo  canonico, 

avrai  il  sarrocchino,  e  le  belle  calze  rosse;  non  piangere, 


46  LE  CONFESSIONI  D'  UN  OTTUAGENARIO. 

tesoro  mio.  Sono  tribolazioni  queste  che  bisogna  offrirle  al 
Signore  per  farsi  sempre  più  degni  di  lui;  —  gli  andavi 
dicendo  la  mamma. 

Il  fanciullo  si  consolò  a  queste  promesse  ;  ed  ecco  per- 
chè il  conte  Orlando  in  onta  al  nome  di  battesimo ,  e  a 
dispetto  della  contrarietà  paterna  era  divenuto  monsignor 
Orlando.  Ma  per  quanto  la  curia  fosse  disposta  a  favorire 
la  divota  ambizione  della  contessa,  siccome  Orlando  non 
era  un'  aquila ,  cosi  non  ci  vollero  meno  di  dodici  anni  di 
seminario  ed  altri  trenta  di  postulazione  per  fargli  toccar 
la  mèta  dei  suoi  desiderii;  e  il  conte  ebbe  la  gloria  di  mo- 
rire molti  anni  prima  che  i  fiocchi  rossi  gli  piovessero  sul 
cappello.  Peraltro  non  si  può  dire  che  1*  abate  perdesse  alla 
lettera  tutto  quel  tempo  di  aspettativa.  Prima  di  tutto  ci 
avea  preso  intanto  una  discreta  pratica  del  messale  ;  e  poi 
la  gorgiera  gli  si  era  moltiplicata  a  segno,  da  poter  reggere 
a  paragone  col  più  morbido  e  fiorito  de*  suoi  nuovi  col- 
leghi. 

Un  castello  che  chiudeva  fra  le  sue  mura  due  dignità 
forensi  e  clericali  come  il  cancelliere  e  monsignor  Orlando , 
non  dovea  mancare  della  sua  celebrità  militare.  II  capitano 
Sandracca  voleva  essere  uno  schiavone  ad  ogni  costo ,  seb- 
bene lo  dicessero  nato  a  Ponte  di  Piave.  Certo  era  1*  uomo 
più  lungo  della  giurisdizione  ;  e  la  dea  della  grazia  e  della 
bellezza  non  avea  presieduto  alla  sua  nascita.  Ma  egli 
perdeva  tuttavia  una  buona  ora  ogni  giorno  a  farsi  brutto 
tre  volte  più  che  non  1*  avesse  fatto  natura  ;  e  studiava  sem- 
pre allo  specchio  qualche  foggia  di  guardatura  e  qualche 
nuovo  arricciamento  di  baffi  che  gli  rendesse  il  cipiglio  più 
formidabile.  A  sentir  lui ,  quando  avea  vuotato  il  quarto 
bicchiere,  non  era  stata  guerra  dair assedio  di  Troia  fino  a 
quello  di  Belgrado  dove  non  avesse  combattuto  come  uà 
leone.  Ma  svampati  i  fumi  del  vino ,  si  riduceva  colle  sue 
pretese  a  più  oneste  proporzioni.  S*  accontentava  di  raccon* 


CAPITOLO  PRIMO.  17 

tare  come  avesse  toccato  dodici  ferite  alia  guerra  di  Candia, 
offrendosi  ogni  volta  di  calar  le  brache  per  farle  contare.  E 
Dio  sa  com'erano  queste  ferite,  poiché  ora«  ripensandoci 
sopra,  non  mi  par  verosìmile  che  in  cinquant*  anni  che  di- 
ceva toccar  appena ,  egli  avesse  assistito  ad  una  guerra  com- 
battutasi sessant'anni  prima.  Forse  la  memoria  lo  tradiva, 
e  gli  faceva  credere  sue  le  gesta  di  qualche  spaccone  udite 
raccontare  dai  novellatori  di  piazza  S.  Marco.  11  buon  ca* 
pitano  confondeva  assai  facihnenteledate;  ma  non  dimen- 
ticava mai  ogni  primo  del  mese  di  farsi  pagare  dal  fattore 
venti  ducati  di  salario  come  comandante  delle  Gernide.  Quel 
giorno  era  la  sua  festa.  Mandava  fuori  all'alba  due  tamburi , 
i  quali  fino  a  mezzogiorno  strepitavano  ai  quattro  cantoni 
della  giurisdizione.  Poi  nel  dopopranzo,  quando  la  milizia 
era  raccolta  nel  cortile  del  castello,  usciva  dalla  sua  stanza 
cosi  brutto,  cosi  brutto  che  quasi  solamente  colla  presenza 
sbaragliava  il  proprio  esercito.  Impugnava  uno  spadone  cosi 
lungo  che  bastava  a  regolar  il  passo  d' un'  intera  colonna. 
E  siccome  al  minimo  sbaglio  egli  usava  batterlo  spietata- 
mente su  tutte  le  pancie  della  prima  fila  ;  cosi  quando  ap- 
pena accennasse  di  sbassarlo ,  la  prima  fila  indietreggiava 
sulla  seconda ,  la  seconda  sulla  terza,  e  nasceva  una  t^l  con- 
fusione chela  minore  non  sarebbe  avvenuta  all'avvicinarsi 
dei  Turchi.  Il  capitano  sorrideva  di  contentezza  e  rassicurava 
la  truppa  rialzando  la  spada.  Allora  quei  venti  o  trenta  con- 
tadini cenciosi ,  coi  loro  schioppi  attraversati  sulle  spalle 
come  badili,  riprendevano  la  marcia  a  suon  di  tamburo 
verso  il  piazzale  della  parrocchia.  Ma  siccome  il  capitano 
camminava  dinanzi  colle  gambe  più  lunghe  della  compagnia, 
cosi  per  quanto  questa  si  affrettasse ,  egli  giungeva  sempre 
solo  sul  piazzale.  Allora  si  rivolgeva  infuriato  a  tempestare 
col  suo  spadone  contro  quella  marmaglia  indolente  :  ma 
nessuno  era  cosi  gonzo  da  aspettarlo.  Alcuni  se  la  davano 
a  gambe,  altri  saltavano  i  fossati,  altri  sgusciavano  dentro 
I.  2 


18  LE  CONFESSIONI  D'UN  OTTUAGENARIO. 

le  porte  e  si  nascondevano  sui  fenili,  i  tamburi  si  difende- 
vano coi  loro  strumenti.  E  cosi  finiva  quasi  sempre  nella 
giurisdizione  di  Fratta  la  mostra  mensile  delle  Cernide.  Il 
capitano  stendeva  un  lungo  rapporto,  il  cancelliere  lo  pas- 
sava agli  atti,  e  non  se  ne  parlava  più  fino  al  mese  se- 
guente. 

'  Leggere  al  giorno  d*  oggi  di  cotali  ordinamenti  poli- 
tici e  militari  che  somigliano  buffonerie ,  parrà  forse  una 
gran  maraviglia.  Ma  le  cose  camminavano  appunto  com'io 
le  racconto.  Il  distretto  di  Portogruaro ,  cui  appartiene  il 
comune  di  Teglie, colla  frazione  di  Fratta ,  forma  adesso  il 
lembo  orientale  della  provincia  di  Venezia  la  quale  occupa 
tutta  la  pianura  contermine  alle  lagune,  dal  basso  Adige 
in  Polesine  al  Tagliamento  arginato.  À*  tempi  di  cui  narro 
le  cose  stavano  ancora  come  le  avea  fatte  natura,  ed  Attila 
le  avea  lasciate.  Il  Friuli  ubbidiva  tuttavia  a  sessanta  o  set- 
tanta famiglie,  originarie  d*  oltralpi  e  naturate  in  paese  da 
una  secolare  dimora,  alle  quali  era  affidata  nei  diversi  do- 
minii  la  giurisdizione  con  misto  e  mero  imperio  ;  e  i  loro 
voti,  uniti  a  quelli  delle  Comunità  libere  e  delle  Contadi- 
nanze, formavano  il  Parlamento  della  Patria,  che  una  volta 
r  anno  si  raccoglieva  con  voto  consultivo  allato  del  luogo- 
tenente mandato  ad  Udine  da  Venezia.  Io  ho  pochi  peccati 
d' omissione  sulla  coscienza ,  fra  i  qiiali  uno  de*  più  gravi 
e  che  più  mi  rimorde  è  questo ,  di  non  aver  assistito  ad 
uno  di  quei  Parlamenti.  Gli  aveva  da  essere  in  verità  uno 
spettacolo  appetitoso.  Pochi  dei  signori  Giurisdicenti  sape- 
vano di  legge  ;  e  i  deputati  del  contado  non  dovevano  sa- 
perne di  più.  Che  tutti  intendessero  il  toscano  io  non  lo 
credo  ;  e  che  nessuno  lo  parlasse  è  abbastanza  provato  dai 
loro  decreti  o  dalle  Parti  prese.,  nelle  quali  dopo  un  pic- 
colo cappello  di  latino  si  precipita  in  un  miscuglio  d*  ita- 
liano, di  friulano  e  di  veneziano,  che  non  è  senza  bellezze 
per  chi  volesse  ridere.  Tutto  adunque  concorda  a  stabilire 


CAPITOLO  PRIMO.  19 

che  quando  il  magnifico  General  Pariamento  della  patria 
supplicava  da  sua  serenità  il  Doge  la  licenza  di  giudicare 
intorno  ad  una  data  materia,  il  tenor  della  legge  fosse  già 
concertato  minutamente  fra  sua  eccellenza  il  Luogotenente 
e  r  eccellentissimo  Consiglio  de*  Dieci.  Che  in  quelle  con- 
ferenze preliminari  avessero  voce  anche  i  giureconsulti  del 
Foro  Udinese ,  io  non  m*  attento  di  negarlo,  massime  se 
quei  giureconsulti  avevano  il  buon  naso  di  convenir  nei 
disegni  della  Signoria.  S' intende  che  da  tal  consuetudine 
restava  esclusa  ogni  materia  di  diritti  privati  e  feudali  ;  i 
quali  né  i  castellani  avrebbero  forse  consentito  si  ponessero 
in  disputa ,  né  la  Signoria  avrebbe  osato  di  privameli  pei 
suoi  im{)erscrutabili  motivi  che  si  riducevano  spesso  alla 
paura.  Il  fatto  sta  che  ottenutoci  permesso  di  proporre  so- 
pra un  dato  argomento  ^  il  magnifico  General  Parlamento 
proponeva ,  discuteva  ed  approvava  tutto  in  un  sol  giorno  ^ 
il  quale  era  appunto  l'undici  d'agosto.   Il  perché  de)la 
fretta  e  dello  aver  scelto  quei  giorno  piuttosto  che  un  al- 
tro stava  in  questo ,  che  allora  appunto  cadeva  la  fiera  di 
San  Lorenzo,  e  offeriva  con  ciò  opportunità  a  tutte  le  voci 
del  Parlamento  dì  radunarsi  ad  Udine.  Ma  siccome  durante 
la  fiera  pochi  avevano  voglia  di  trasandare  i  proprìi  negozi 
per  quelli  del  pubblico,  così  a  sbrigar  questi  s' era  stimato 
più  che  bastevole  il  giro  di  ventiquattr*  ore.  Il  magnifico 
General  Parlamento  implorava  poi  dalla  Serenissima  domi- 
nante la  conferma  di  quanto  aveva  discusso ,  proposto  ed 
approvato  ;  e  giunta  la  conferma,  il  trombetta  in  giorno 
festivo  gridava  ad  universale  notizia  e  per  inviolabile  ese- 
cuzione la  Parte  presa  dal  magnificò  General  Parlamento. 
Non  viene  da  ciò,  che  tutte  le  leggi  per  tal  modo  promul- 
gate fossero  ingiuste  o  ridicole;  giacché,  come  dice  l'editore 
degli  Statuti  friulani,  esse  leggi  sono  un  riassunto  di  giustizia  ^ 
di  maturità  e  d' esperienza  ed  hanno  sempre  di  fronte  oggetti 
commendàbili  e  salutari  ;  ma  ne  scaturisce  un  formidabile 


20  LE  CONFESSIONI  D'UN  OTTUAGENÀRIO. 

dubbio  8tt«  mento  che  potessero  vantarne  i  magnifici  depu- 
tati della  Patria.  Nel  1672  pare  che  T  eccellentissimo  Carlo 
Contarini  riferisse  al  serenissimo  Doge  sopra  la  necessità  di 
alcune  riforme  delle  vecchie  costituzioni.  Pertanto  Domi- 
nieus  Cmtareno  Dei  grafia  Dux  Yenetiarum  eie,  dopo  aver 
augurato  al  ncbili  et  sapienti  viro  Carolo  A,  Contareno  sa- 
lutem  et  dilectionis  ajfectum  seguita  a  dichiarargli  i  limiti 
della  concessa  licenza.  —  Avutosi  riflesso  mn  tanto  alle 
istanze  di  codesta  patria  e  Parlamento  che  a  quanto  espri 
mete  nelle  vostre  giurate  informazioni  in  proposito  etc.  Ri- 
SOLVEMO  a  consolazione  degli  animi  di  codesti  amati  e  fede- 
lissimi sudditi  di  PERMETTERLE  che  ^possino  devenire  alla 
riforma  di  quei  capitoli  che  conoscessimo  necessarii  per  il 
loro  servizio.  E  nell'anno  susseguente,  lette  e  meditate  che 
ebbe  il  serenissimo  Doge  le  fatte  riforme ,  cosi  si  piacque 
permetterne  la  pubblicazione  con  sue  lettere  al  ncbili  et 
sapientissimo  viro  Hyeronimo  Ascanio  Jusliniano.  —  Ve- 
nendo rappresentata  qualche  alterazione  in  alcuno  dei  susse- 
gue^i  eapitoli  c^  volemo  siano  ridotti  alla  vera  essenza  loro 
senz*  altra  aggiunta  etc.  etc.  dovrà  omettersi  etc.  bastando  li 
pMlici  Decreti  in  tale  proposito.  Nel  capitolo  centoquaran- 
tasette  con  cui  sì  pretende  levar  ìi  pregiudicii  che  dalle  ville 
e  comuni  sono  inferiti  ai  giurisdicenti ,  vi  è  stata  aggiunta 
una  pena  di  lire  cinquanta  al  giurisdicente  :  questa  non  vi 
era  nel  latino^  deverà  pure  esser  levata  e  lasciata  di  stampare. 
Con  tali  metodi  le  permetterete  Vesecuzione  conforme  Vistanze, 
ordinando  però  la  conservazione  de' vecchi  statuti  ed  altre  co- 
stituzioni per  tutte  quelle  insorgenze  e  ricorsi  che  potessero 
esser  fatti  alla  signoria  nostra.  -—  Datum  in  nostro  ducali 
palatio,  die  20  maii,  IndictioneXI,  1673.  —  Dopo  tali  for- 
malità uscirono  finalmente  gli  Statuti  Friulani  quali  segui- 
tarono ad  aver  corso  di  legge  fino  al  cominciare  del  pre- 
sente secolo  ;  e  la  ragione  del  rinnovamento  è  cosi  espressa 
dai  compilatori  in  un  solenne  proemio.  Si  è  determinato  di 


CAPITOLO  PRIMO.  21 

rinnovare  le  coBtituzioni  della  Patria  del  Friuli  eeeendo 
molte  per  il  lungo  eorso  di  tempo  fatte  impraticahili^  altre 
duhbUxse,  molti  i  casi  sopra  i  quali  non  era  stato  prowù 
sto,  etc.  etc.  E  perchè  in  esse  si  tratta  di  effetti  di  giustizia  die 
non  solamente  dalli  giudici  stessi  deve  esser  ben  conosciuta, 
ma  da  tutti  etc»  etc,  si  è  risoluto  di  scrivere  il  presente  libro 
di  Costituzioni  in  lingua  volgare  nella  più  ampia  e  facU  forma 
possibile,  etc,  etc.  Per  dar  poi  un  principio  che  sia  ben  fon» 
damentato  a  questa  profittevole  è  lodevole  opera  ^  comindere" 
m4>  colla  prima  costituzione.  Si  scordavano  di  chiarire  0 
motivo  per  cui  la  prima  costituzione  e  non  la  seconda  do- 
veva essere  buon  fondamento  a  quella  profittevole  e  lode- 
vole opera.  Ma  forse  sarà  stata,  perchè  nella  prima  si  sta- 
tuiva intorno  all'osservanza  della  religione  cristiana,  non- 
ché alle  pratiche  relative  ai  giudei  ed  alle  bestemmie.  Se 
anche  queste  ultime  debbano  annoverarsi  fra  gli  oggetti 
commendabili  e  salutari  che,  secondo  l'editore,  stanno 
sempre  di  fronte  alle  leggi,  io  non  potrei  crederlo,  anche 
prestando  la  fede  più  cieca  air  ermeneutica  dell'editore 
suddetto.  Continuano  poi  gli  Statuti  a  stabilire  le  Ferie  in- 
frodotte  in  onore  di  Dio,  e  quelle  introdotte  per  li  necessarii 
bisogni  degli  uomini,  perchè  comodamente  e  senza  alcuna  di- 
strazione  si  possa  raccogliere  quello  che  la  terra- produce  ir- 
rigata dalla  mano  divina.  Seguitano  le  disposizioni  intorno 
ai  nodari,  sollecitatori,  patrocinatori  e  avvocati;  a  propo- 
sito dei  quali  avendo  osservato  il  legislatore,  che  le  armi 
decorano  e  le  lettere  armano  gli  Stati,  soggiunge  che,  essendo 
V  ufficio  loro  tanto  nobile  gli  si  devono  anche  applicare  gli 
opportuni  rimedii.  Pare  che  1*  attributo  di  nobile  sia  qui 
usato  neir  insolito  significato  d' infermo  o  pericoloso.  Suc- 
cedono poi  molti  capitoli  di  regole  processuali,  nei  quali  al 
capitolo  del  testimoniò  falso  si  nota  la  savia  disposizione 
che  ehi  sarà  convinto  tale  in  causa  civile  debba  cadere  nella 
pena  di  200  lire,  o  sia  mutilato  della  lingua  in  caso  d' insol- 


22  LE  CONFESSIONI  D'  UN  OTTUÀ.GENÀRIO. 

vibilità,  E  se  la  materia  fosse  criminale,  gli  si  applichi  la 
stessa  pena  che  tneriterMe  quello  contro  cui  viene  introdotto. 
I  contratti»  le  doti,  i  testamenti,  gli  escomii,  i  Uvellì,  i  se* 
questri  sono  argomenti  dei  paragrafi  successivi.  Il  capitolo 
centoquarantuno  tratta  particolarmente  degli  assassini, 
ognuno  de  quali,  se  capiterà  in  mano  della  giustizia  (acci- 
dente allora  rarissimo  ;  il  che  mitigava  1*  eccessiva  genera- 
lità della  legge)  è  cofìdannato  ad  esser  appiccato  per  la  gola, 
in  modo  che  mora.  Dal  paragrafo  concernente  gli  assassini, 
si  passa  alle  confiscazioni,  ai  regolamenti  del  pascolo  e  della 
caccia,  e  ad  uno  statuto  di.  buona  economia  ne*  quali  è  ini* 
hito  ai  comuni  il  condannare  i  rei  più  che  in  solii  otto  per 
ogni  eccesso.  Y  è  un  capitola  intitolato  i  castelli ,  nel  quale 
si  rimanda  chine  cercasse  notizia  alle  leggi  sopra  i  feudi.  E 
finalmente  vi  è  1*  ultimo  della  locazione  delle  case,  nel  quale 
con  paterna  provvidenza  per  la  sicura  abitazione  dei  sud- 
diti, é  stabilito,  che  chi  ha  locazione  minore  d*  anni  ctn- 
quanta  debba  avere  V  intimazione  dello  sfratto  almeno  un 
mese  avanti  allo  spirar  della  stessa.  —  Nel  quale  spazio  di 
tempo  egli  possa  provvedersi  per  altri  cinquant'  anni  ;  e  che 
il  Signore  gli  conceda  lavitadiMatusalem,  acciocché  possa 
ripeterne  molte  di  tali  locazioni. 

Parrebbe  ora  affatto  miracoloso  questo  Codice  d'un 
centinajo  di  pagine  che  pone  ordine  a  tanta  materia  cosi 
disparata  ;  ma  i  giureconsulti  del  magnifico  Parlamento  ci 
trovarono  tanta  agevolezza,  che  ebbero  agio  qua  e  là  d' in- 
frammettervi leggi  e  consigli  sulle  tutele,  sulle  curatele, 
sugli  incanti ,  sui  percussori  ed  inquietatori  dei  pubblici 
officiali,  e  di  sancire  a  danno  di  questi  la  multa  di  soldi 
quarantotto  se  uomini ,  e  di  soldi  ventiquattro  se  sono  don- 
ne. Vi  si  contiene  di  più  una  tarifia  pei  periti  patentati  ed 
una  buona  ramanzina  pei  contadini  che  osassero  carreg- 
giare in  giorni  festivi.  Saviissima  poi  ò  la  consuetudine 
seguita  in  tali  Statuti   di  dar  sempre  ragione  del  par- 


CAPITOLO  PRIMO.  23 

ilio  preso;  come  allorquando  dopo  stabilito  che  le  citazioni 
in  luogo  diverso,  cadenti  nell'egual  giorno,  debbano  avere 
effetto  runa  dopo  l'altra  in  ragione  d'anzianità,  il  1^- 
slatore  soggiunge  a  motivo  di  questa  sua  disposizione; 
perchè  una  persona  non  può  contemporaneamente  in  più  luo- 
ghi essere.  I  Codici  moderni  non  sono  tanto  ragionevoli; 
essi  vogliono  perchè  vogliono  ;  ma  ciò  non  toglie  che  non 
debba  esser  lodata  la  piacevole  ingenuità  di  quelli  d'una 
volta. 

Il  ministero  del  Legale  o  del  Giudice  parrebbe  dover 
essere  stato  assai  facile  colla  comodità  di  Statuti  tanto  som- 
marli. Ma  e'  era  di  mezzo  un  piccolo  incaglio.  Ove  non  di- 
sponevano le  leggi  provinciali  s'intendeva  aver  vigore  il 
Diritto  Veneto ,  e  chi  ha  conoscenza  solo  del  volume  e 
della  confusione  di  questo,  può  intender  di  leggieri  come 
ne  fossero  intralciate  le  transazioni  forensi.  Per  giunta 
v'aveano  le  consuetudini;  ed  ultimo  capitava  a  imbrogliar 
la  matassa  il  Diritto  feudale,  il  quale  mescolato  colle  altre 
leggi  e  disposizioni ,  in  un  paese  ingombro  di  giurisdizioni 
e  di  castelli,  finiva  col  trovar  sempre  quel  posto,  che  ha 
l'olio  mescolato  col  vino. 

Gl'infiniti  dissesti  prodotti  nell'amministrazione  della 
giustizia  dall'arbitrario  attraversarsi  di  tante  leggi  e  di 
tanti  codici ,  impietosirono  gli  animi  della  Serenissima  Si- 
gnoria, la  quale  s'accinse  a  ripararvi  colla  missione  in  ter- 
ra-ferma d'un  magistrato  ambulante,  composto  di  tre  sin- 
daci Inquisitori  ;  i  quali  toccando  con  mano  le  piaghe  degli 
amatissimi  sudditi  e  delle  povere  contadinanze,  vi  mettessero 
valido  e  pronto  rimedio.  Infatti  i  tre  Sindaci  con  minutis- 
sima coscienza  cominciarono  a  passeggiare  per  lungo  e  per 
largo  la  patria  del  Friuli ,  e  primo  frutto  della  loro  pere- 
grinazione fu  un  caldissimo  proclama  sui  Dazii  pubblici, 
in  calce  al  quale  resta  eccitato  lo  zelo  de'  NMluomini  Luo- 
gotenenti ad  incalorire  le  riscossioni  t  e  non  ommetter  di 


%i  LE  CONFESSIONI  D'UN  OTTUAGENARIO. 

tempo  in  tempo  qual  si  sia  esecuzione  de'  mobili,  a  fitti,  entrate  e 
stabili  di  ragione  de*  pubblici  renitenti  Debitori ,  incamerando  e 
vendendo  gli  effetti  e  beni  medesimi  a  vantaggio  della  pub- 
blica cassa;  e  ciò  sian  tenuti  a  puntualmente  eseguire  in  pena 
della  perdita  della  carica  ed  altre ,  ad  arbitrio  della  giustizia. 
Di  qual  giustizia  io  lo  dimanderei  loro  assai  volentieri.  — 
Però  dopo  aver  assestato  convenevolmente  una  tale  mate- 
ria  con  una^mezza  dozzina  di  simili  proclami ,  gli  illustris- 
simi ed  eccellentissimi  signori  Sindaci  volsero  la  mente  ad 
un  oggetto  di  più  chiaro  e  diretto  vantaggio  degli  amatis- 
simi sudditi,  e  pubblicarono  un  altro  decreto  che  incomin* 
eia:  iVbf  (a  capo).  In  proposito  dei  vini  d'Istria  ed  Isola. 
(a  capo  ancora)  Le  diflicoltà  che  si  frappongono  alVesito  dei 
vini  di  questa  fedelissima  patria  eccitano  V attenzione  dei  Ma- 
gistrati etc,  etc ,  e  e'  inducono  col  presente  a  far  pubblica- 
mente sapere ,  (a  capo)  Che  ferme  le  leggi  etc,  resti  assoluta^ 
mente  proibito  il  poter  introdurre  in  qualsiasi  loco  di  questa 
Patria  e  Provincia  del  Friuli  qualunque  sorta  di  vini  prove- 
nienti da  sottovento  ed  Isola ,  se  prima  non  averanno  pagato 
il  Dado  in  mano  del  Custode  nel  luogo  di  Muscoli  e  levata  la 
bolletta.  Seguitano  le  pene  per  un  buon  pajo  di  facciate.  — 
Ai  Signori  Sindaci  parve  con  quel  decreto  aver  sufficiente- 
mente operato  per  l'immediata  utilità  della  fedelissima  pa« 
tria ,  laonde  tornarono  a  partorir  Proclami,  In  proposito  del 
Dacie  Hasena  e  Ducato  per  botte,  In  proposito  dei  Pre- 
stini  ,  In  proposito  d*  Ogli  Sali  e  Tabacchi ,  In  proposito 
dei  contrabbandi  ;  e  non  cessarono  da  questi  propositi  se 
non  per  emanarne  un  altro  affatto  paterno  e  provviden- 
ziale a  proposito  dei  corrotti;  secondo  il  quale  per  impedire 
che  non  si  ecceda  in  occasione  dei  corrotti  per  morte  di  con- 
gionti  con  aggravio  inutile  e  superfluo  che  cagiona  la  rovina 
della  famiglia  e  arriva  a  toglier  il  modo  di  supplire  ai  pro- 
prii  doveri  (intendi  di  pagare  le  imposte  etc.  )  si  statuisce 
fra  le  altre,  che  non  si  possano  portare  i  Tabarri  lunghi  al- 


CAPITOLO  PRIMO.  25 

trimenti  detti  gramaglie,  in  pena  ai  trasgressori  di  Ducati  600 
da  esser  applicati  un  terzo  al  Nobiluomo  CamarUngo,  un 
terzo  alla  cassa  della  Magnifica  città ,  ed  un  terzo  al  denun- 
dante,  —  Io  suppongo  che  in  seguito  a  questa  disposi- 
zione tutti  coloro  che  aveano  perduto  un  parente  nell'ul- 
timo decennio  si  facessero  accorciare  il  tabarro  usuale  d*  un 
pajo  di  quarti ,  per  non  correre  il  pericolo  di  pagarne  cosi 
caro  il  privilegio. 

Ma  se  fu  oculata  ed  attiva  la  missione  del  primo  Sin- 
dacato ,  assai  più  proficui  riuscirono  i  susseguenti.  Fra  i 
quali  merita  speciale  encomio  quello  del  1770  che  ebbe 
ad  occuparsi  del  riordinamento  delle  Cemide  o  milizie  del 
Contado,  levate  dalle  Comunità  e  dai  Feudatari  a  tutela 
dell'ordine  nelle  singole  giurisdizioni.  Permettono  i  Signori 
Sindaci  'Inquisitori  alle  Cemide  Caporali  e  Capi  di  Cenù> 
(il  Capitano  Sandracca  era  un  Capo  di  Cento ,  o  anche  di 
cinquanta  o  diventi,  secondo  il  buon  volere  dei  subalterni; 
e  si  arrogava  il  titolo  di  Capitano  in  vista  delle  sue  glo- 
rie passate  )  permettono  loro,  dico ,  di  portare  liberamente  il 
schioppo  scarico  per  le  città  e  terre  murate  pef  transito ,  non 
mai  alle  Chiese,  feste,  mercati ,  né  accompagnando  cittadi- 
ni. —  Potranno  inoltre,  cosi  gli  Illustrissimi  Sindaci ,  net 
casi  di  Mostre ,  Mostrini  ,  Mostroni  e  Pattuglie  esser  armati 
oltre  al  fucile^  della  bajonetta  ;  restando  vietato  il  pugnale , 
proibito  nelle  vecchie  Parti ,  e  convertito  ora  nelV  uso  impu- 
dente di  coltelli,  arma  abominevole  ad  ogni  genere  di  milizia 
e  condannata  da  tutte  le  leggi.  —  Questo  paragrafo  colpiva 
più  che  le  Cemide  i  prepotenti  castellani,  i  quali  reclutando 
in  esse  i  famosi  buli,  armavano  fino  ai  denti  i  più  arri- 
schiati e  s)s  li  tenevano  intorno  per  le  consuete  soperchierie. 
Convien  però  soggiungere  a  lode  dei  Conti  di  Fratta,  che  i 
loro  buli  erano  famosi  nel  territorio  per  una  esemplare 
mansuetudine ,  e  che ,  se  ne  tenevano ,  gli  era  più  per  an- 
dazzo che  per  tracotanza.  II  Capitano  Sandracca,  antico 


26  LE  CONFESSIONI  D*  UN  OTTUAGENARIO. 

eroe  di  Candia,  vedeva  con  raccaprìccio  questa  genia,  di- 
ceva egli ,  di  scorribanda  irregolare  ;  e  tanto  erasi  adope- 
rato presso  il  Conte  che  gli  avevano  relegati  in  un  came- 
rotto vicino  alla  stalla,  e  lo  stesso  Marchetto  cavallante, 
che  all'occorrenza  n'era  il  capo,  non  poteva  entrare  in 
cucina  senza  depor  prima  nell'andito  le  pistole  e  il  col- 
tellaccio. Il  Capitano  di  questo  suo  raccapriccio  adduceva 
il  motivo  stesso  introdotto  dai  signori  Sindaci,  cioè  che 
cotali  armi  sono  abbominevoli  ad  ogni  genere  di  milizia. 
Egli  diceva  di  aver  più  paura  d'un  coltello  che  d'un  can- 
none ;  e  questo  poteva  esser  vero  a  Fratta,  dove  non  s' erano 
mai  veduti  cannoni. 

Accomodata  un  po' all'ingrosso  quella  difficile  materia 
delle  armi,  si  accinsero  i  Signori  Sindaci  a  regolare  quella 
non  meno  importante  delle  monete;  ma  la  prima  stava 
loro  troppo  a  cuore  ed  era  turbata  da  troppi  disordini, 
perchè  non  vi  dovessero  tornar  sopra  tantosto.  Infatti  nello 
stesso  anno  tornarono  a  ribadir  il  chiodo  del  divieto  dt 
portar  armi  a  chi  non  fosse  munito  della  voluta  licenza  j 
estendendolo  anche  a  questi  nelle  feste  sagre  o  pubbliche  so- 
lennità^ coir  avvertenza,  che  intorno  a  tali  mancanze  si  rice- 
veranno denunzie  segrete  con  promessa  di  segretezza  e  premio 
di  Ducati  20  al  denunciante,  —  Come  si  vede,  questa  fac- 
cenda premeva  assaìssimo  al  Maggior  Consiglio ,  per  cui 
autorità  i  signori  Sindaci  buttavano  fuori  proclami  sopra 
proclami.  Ma  l'esuberanza  appunto  era  indizio  d'efietto 
mediocre.  Infatti  non  era  facile  il  sindacato  delle  armi  in 
una  provincia,  divisa  e  suddivisa  da  cento  diverse  giurisdi- 
zioni soprapposte  e  intersecate  le  une  dalle  altre;  conter- 
mine a  paesi  stranieri  come  il  Tirolo  e  la  Contea  di  Gori- 
zia ;  solcata  ad  ogni  passo  da  torrenti  e  da  fiumane  sulle 
quali  scarseggiavano  non  che  i  ponti,  le  barche;  e  fatta 
dieci  volte  più  vasta  che  ora  non  sia  da  strade  distorte, 
profonde,  infamissime,  atte  più  a  precipitare  che  ad  aju- 


GàPlTOLO  PRIMO.  27 

tare  i  passeggieri.  Da  GoUoredo  a  Gollalto,  che  é  il  tratto 
dì  quattro  miglia,  mi  ricordo  che  fino  a  vent'anni  fa,  due 
agili  e  robusti  cavalli  sudavano  tre  ore  per  trascinare  un 
cocchio  tanto  ben  saldo  e  compaginato ,  da  resistere  agli 
strabalzi  delle  buche  e  dei  macigni  che  s'incontravano.  Più^ 
v*avea  un  buon  miglio  pel  quale  la  strada  correva  in  un 
fosso  o  torrente;  e  per  sormontare  quel  passo  richiedevasi 
indispensabile  il  soccorso  d'un  pajo  di  buoi.  Le  vie  car- 
rozzabili non  erano  diverse  da  quelle  nel  resto  della  pro- 
vincia, e  ognuno  si  può  figurare  qual  dovesse  esser  la  forza 
esecutiva  delle  autorità,  sopra  persone  difese  d*  ogni  parte 
da  tanti  ostacoli  naturali.  Fra  questi  voglio  anche  tralasciar 
per  ora  di  mettere  in  conto  la  pigrizia  e  la  venale  complicità 
de*  zaffi,  de* cavallanti  e  perfino  de*  Cancellieri  ;  costretti 
quasi  a  cotali  compromessi ,  per  rimediare  alla  soverchia 
modicità  delle  tarifiTe,  e  alla  proverbiale  avarizia  dei  princi- 
pali. Fra  costoro,  per  esempio,  v'avea  taluno  che  anziché 
retribuir  d'alcuna  mercede  il  proprio  Cancelliere  oNodaro, 
dretendeva  far  parte  con  lui  delle  tasse  percepite;  e  mi  sov- 
viene d'un  Nodaro  costretto  a  condannar  la  gente  il  doppio 
di  quanto  avrebbe  dovuto,  per  soddisfare  all'ingordigia  del 
giurisdicente  e  insieme  cavarci  di  che  vivere.  Un  altro  ca- 
stellano, quando  era  al  verde,  costumava  denunciar  egli 
stesso  alla  Cancellerìa  un  supposto  delitto  per  leccare  la 
sua  quota  sulla  paga ,  dovuta  ali*  officiale  pel  Processo  dalla 
parte  condannata.  Certo  il  Giurisdicente  e  il  Cancelliere  di 
Fratta  non  erano  di  tali  sentimenti  ;  ma  io  peraltro  non 
mi  ricordo  di  aver  udito  mai  levar  a  cielo  la  loro  giustizia. 
Invece  il  Cancelliere ,  quando  era  sciolto  dal  suo  ministero 
di  ombra ,  e  non  si  perdeva  a  ciaramellare  di  donnicciuole 
e  di  tresche ,  moveva  sempre  lunghissime  lamentazioni  sulla 
strettezza  delle  tariffe;  le  quali,  secondo  lui,  proibivano 
assolutamente  l'entrata  del  Paradiso  ad  ogni  officiale  di 
giustizia,  che  non  provasse  categoricamente  a  San  Pietro  di 


28  LE  CONFESSIONI  D'  UN  OTTUAGENARIO. 

esser  morto  di  fame.  Con  quanto  diritto  egli  si  dolesse,  io 
non  iroglio  giudicare  ;  so  peraltro  che  1*  inquisizione  di  uno 
0  più  rei  portava  in  tariffa  la  paga  di  lire  una ,  equivalente 
a  centesimi  50  di  franco.  Io  credo  che  non  si  potesse  as- 
sicurare ai  sudditi  una  giustizia  più  a  buon  mercato  ;  ma 
rè  della  giustizia  come  dell'altra  roba ,  che  chi  più  spende 
meno  spende;  ed  i  proverbii  rade  volte  hanno  torto.  Cosi 
anche  avveniva  delle  lettere ,  che  il  porto  di  una  di  esse  nei 
confini  del  Friuli  si  pagava  soldi  tre;  e  1*  era  una  bazza  con 
quella  diavoleria  di  strade  :  ma  che  cosa  importa  se  si  do- 
veva scriverne  dieci  per  fame  arrivar  una  ;  ed  anco  questa 
non  giungeva  che  per  caso,  e  spesse  volte  inutile  per  la 
tardanza?  In  fin  dèi  conti  sotto  un  certo  aspetto  che  m'in* 
tendo  ia  non  hanno  torto  coloro  che  benedicono  San  Mar- 
co; ma  sotto  mille  aspetti  diversi  da  quell'uno  io  benedico 
tutti  gli  altri  Santi  del  Paradiso,  e  lascio  in  tacere  il  quarto 
Evangelista  col  suo  Leone.  Son  vecchio,  ma  non  innamo- 
rato della  vecchiaja;  e  dell'antichità  venero  la  lunghezza 
ma  non  il  colore  della  barba. 

Certo,  per  coloro  che  aveano  ereditato  molti  diritti  e 
pochi  doveri  e  intendevano  continuare  l' usanza,  San  Marco 
era  un  comodissimo  patirono.  Nessun  conservatore  più  con- 
servatore di  lui:  neppure  Metternich  e  Chateaubriand. 
Quale  il  Friuli  gli  era  stato  legato  dai  patriarchi  d' Aqui- 
leia,  tale  l'avea  serbato  colle  sue  giurisdizioni ,  coi  suoi  Sta- 
tuti, coi  suoi  Parlamenti.  Fantasma  di  vita  pubblica  che 
covava  forse  dapprincipio  un  germe  di  vitalità ,  ma  che 
sotto  le  ali  del  leone  fini  da  ultimo  a  non  altro ,  che  a  na- 
scondere una  profonda  indifferenza ,  anzi  una  stanca  rasse- 
gnazione agli  ordini  invecchiati  della  Repubblica.  Le  effi- 
mere scorrerie  dei  Turchi ,  sul  finire  del  quattrocento ,  ave- 
vano empiuta  quell'estrema  provincia  d'Italia  d'una  paura 
sterminata,  quasi  superstiziosa;  sicché  la  dedizione  a  Ve- 
nezia parve  una  fortuna,  come  antica  trionfatrice  che  quella 


CAPITOLO  PRIMO.  29 

era  della  potenza  ottomana.  Ma  l'astuta  negoriatriee  co- 
nobbe che,  per  mantenersi  senz'armi  nel  nuovo  dominio,  le 
bisognava  il  braccio  dei  castellani,  sorti  a  nuova  prepo- 
tenza pel  bisogno  che  il  contado  aveva  avuto  di  loro  nelle 
ultime  invasioni  turchesche.  Da  ciò  la  tolleranza  dei  vecchi 
ordinamenti  feudali;  la  quale  si  perpetuò  come  tutto  si  per- 
petuava in  quel  corpo  già  infermo  e  paludoso  della  Repub- 
blica. I  nobili  continuarono  lor  dimora  nei  castelli  tre  se- 
coli dopo  che  i  loro  colleghi  connazionali  s*  eran  già  fatti 
cittadini  ;  e  le  virtù  d*  altri  tempi  in  parte  diventarono  vizio, 
quando  il  mutarsi  delle  condizioni  generali  tolse  loro  Tarla 
di  cui  vivevano*  Il  valore  diventò  ferocia,  1* orgoglio  sopec^ 
chieria,  e  T ospitalità  cambiossi  a  poco  a  poco  nella  superba 
e  illegale  protezione  dei  peggiori  capi  da  forca.  San  Marco 
sonnecchiava  ;  o  se  vegliava  e  puniva ,  la  giustizia  si  faceva 
al  buio  ;  atroce  pel  mistero ,  e  inutile  pel  nessun  esempio. 
Intanto  il  patriziato  friulano  cominciava  a  dividersi  in  due 
fazioni;  Tuna  paesana,  più  rozza,  più  selvatica,  e  meno 
propizia  alla  dominazione  dei  curiali  veneziani,  1*  altra  ve* 
neziana,  cittadinesca,  ammollita  dal  diuturno  consorzio  coi 
nobili  della  dominante.  Le  antiche  memorie  famigliari  e 
la  vicinanza  delle  terre  dell*  Impero  attiravano  la  prima  al 
partito  imperiale;  la  seconda^  per  somiglianza  di  costumi, 
piegavasi  sempre  meglio  a  una  servile  obbedienza  dei  go- 
vernanti; ribelle  la  prima  per  istinto,  impecorita  la  seconda 
per  nullaggine,  ambidue  più  che  inutili,  nocive  al  bene  del 
paese.  Cosi  veggiamo  parecchi  casati  magnatizi  durare  per 
molte  generazioni  al  servizio  della  Corte  di  Vienna ,  e  molti 
altri  invece  imparentarsi  coi  nobil uomini  di  Canalazzo  ed 
esser  onorati  nella  Repubblica  da  cariche  cospicue.  Ma  i 
due  partiti  non  s*  aveano  diviso  fra  loro  le  costumanze  e  i 
favori  per  modo ,  che  non  fosse  qualche  parte  promìscua. 
Anzi  alcuno  fra  i  più  petulanti  castellani  fu  veduto  talvolta 
andarne  a  Venezia  per  far  ammenda  dei  soprusi  commessi , 


30  LE  CONFESSIONI  D' UN  OTTUAGENARIO. 

0  comperarne  dai  senatori  la  dimenticanza  con  delle  lun- 
ghe borse  di  zecchini.  E  v'avevano  anche  dei  nobiluzzi, 
venezievoli  in  città  pei  tre  mesi  d*  inverno ,  che  tornati  fra 
i  loro  merli  inferocivano  peggio  che  mai  ;  sebbene  tali  gra- 
dassate somigliassero  più  spesso  truffe  che  violenze ,  e  so- 
vente anche  prima  di  commetterle  se  ne  fossero  assicurata 
rimpunità.  Quanto  a  giustizia,  io  credo  che  la  cosa  stesse 
fra  gatti  e  cani ,  cioè  che  nessuno  la  pigliasse  in  sul  serio , 
eccettuati  i  pochi  timorati  di  Dio  che  anche  erano  soggetti 
a  pigliar  grossi  granchi  per  ignoranza.  Ma  in  generale 
quello  era  il  regno  dei  furti;  e  soltanto  colla  furberia  il  mi- 
nuto popolo  trovava  il  bandolo  di  ricattarsi  delle  sofferte  pre- 
potenze. —  Nel  diritto  forense  friulano  1*  astuzia  degli  am- 
ministrati faceva  T  uffizio  dell*  «gut^as  nel  diritto  romano. 
L'ingordigia  e  l'alterezza  degli  officiali  e  dei  rispettivi  pa- 
droni segnavano  i  confini  dello  strictumjus,  —  Comunque 
la  sia ,  se  ai  di  qua  del  Tagliamento  predominava  fra  i  ca- 
stellani il  partito  veneziano,  al  quale  si  vantavano  di  appar- 
tenere da  tempo  immemorabile  i  conti  di  Fratta;  al  di  là 
invece  la  fazione  imperiale  padroneggiava  sfacciatamente  : 
la  quale  se  cedeva  jall*. emula  in  popolarità  ed  in  dovizie, 
le  era  di  gran  lunga  soprastante  per  operosità  e  per  auda- 
cia. Tuttavia  anche  in  essa  v'  era  chi  la  prendeva  calda  e 
chi  fredda ,  e  chi  stava  nel  tiepido  ;  e  questi  come  sempre 
erano  i  dappoco  e  i  peggiori.  La  giustìzia  sommaria  eser- 
citata spesse  volte  dal  Consiglio  dei  Dieci  sopra  alcuni  im- 
prudenti, accusati  di  congiurare  in  favore  degl'imperiali  e 
a  detrimento  della  Repubblica,  non  era  fatta  per  incorag- 
giare le  mene  dei  sediziosi.  Sebbene  cotali  scoppi  erano 
troppo  rari  perchè  ne  durasse  a  lungo  lo  spavento,  e  le 
trame  continuavano  tanto  più  frivole  ed  innocue,  quanto  più 
i  tempi  si  facevano  contrari  e  il  popolo  indifferente  ad  arti- 
ficiali e  non  cercate  innovazioni. 

Al  tempo  di  Maria  Teresa  tre  castellani  del  Pedemonte , 


CAPITOLO  PHIMO.  31 

un  Pranzi,  un  Tarcentini  e  un  Partistagno  furono  accusati 
di  fomentare  Y  inquietudine  del  paese ,  e  di  adoperarsi  a 
volger  Tanimo  delle  Comunità  in  favore  dell'Imperatrice.  Il 
Consiglio  dei  Diecfli  fece  spiare  diligentemente,  e  n'ebbe 
che  le  accuse  fatte  non  erano  false.  Più  di  tutti  il  Partbta- 
gno,  posto  col  suo  castello  quasi  sul  confine  illirico,  par- 
teggiava  scopertamente  per  gli  imperiali,  diceva  beffarsi  di 
San  Marco,  e  trincava  in  fin  di  mensa  a  quel  giorno  che  il 
signor  Luogotenente ,  ripeto  le  parole  del  suo  brindisi ,  e  gli 
altri  caca  in  acqua  sarebbero  stati  cacciati  a  piedi  nel  sedere 
di  là  del  Tagliamento.  Tutti  ndevano  di  questi  augurii,  e 
la  baldanza  del  feudatario  era  ammirata  e  imitata ,  anche 
come  si  poteva  meglio ,  dai  vassalli  e  dai  castellani  ali*  in- 
torno. A  Venezia  si  tenne  Consiglio  segreto,  e  fu  deciso 
che  i  tre  turbolenti  fossero  citati  a  Venezia  per  giustificarsi; 
ognuno  sapeva  che  le  giustificazioni  erano  la  scala  più  in&l- 
libile  per  salire  ai  piombi. 

Il  temuto  messer  Grande  capitò  dunque  in  Friuli  con  tre 
lettere  sigillate,  da  disuggellarsi  e  leggersi  ciascheduna  in 
presenza  del  rispettivo  imputato  ;  nelle  quali  era  contenuta 
la  ingiunzione  di  recarsi  ipso  facto  a  Venezia,  per  rispondere 
sopra  inchieste  dell' eccellentissimo  Consiglio  dei  Dieci. 
Tali  ingiunzioni  erano  solite  obbedirsi  alla  cieca  ;  tanto  ai 
lontani  e  agli  ignoranti  appariva  ancora  formidabile  la  forza 
del  leone,  che  era  stimato  inutile  tentar  di  sfuggirgli.  Il 
messer  Grande  adunque  fece  la  sua  solenne  ambasciata  al 
Pranzi  e  al  Tarcentini  ;  ambidue  i  quali  chinarano  uno  per 
volta  il  capo,  e  andarono  spontaneamente  a  poraì  nelle  se* 
grete  degl*  Inquisitori.  Indi  passò  colla  terza  lettera  al  ca- 
stello del  Partistagno , il  quale  aveva  già  saputo  dellumiltà 
dei  compagni  e  attendeva  rispettosamente  nella  gran  sala 
del  pian  terreno.  Il  messer  Grande  entrò  col  suo  gran  ro- 
bone  rosso  che  spazzava  la  polvere ,  e  con  atto  solenne  ca- 
vata di  petto  la  lettera  ed  apertala,  ne  lesse  il  contenuto. 


32  LE  CONFESSIONI  D' UN  OTTUAGENARIO. 

Egli  leggeva  con  voce  nasale  qualmente  che,  il  Nobile  ed  Ec- 
celso signore  Gherardo  Partistagno  fosse-  invitato  entro  sette 
giorni  a  comparire  dinanzi  all'  eccellentissimo  Consiglio  dei 
Dieci,  ecc.,  ecc.  —  Il  nobile  ed  eccelso  signore  Gherardo 
di  Partistagno  gli  stava  dinanzi  colla  fronte  curva  sul  petto 
e  la  persona  tremolante,  quasi  ascoltasse  una  sentenza  di 
morte.  La  voce  del  messer  Grande  si  faceva  sempre  più 
minacciosa  nel  vedere  quell'attitudine  di  sgomento;  e  da 
ultimo,  quando  lesse  le  sottoscrizioni,  pareva  che  tutto  il  ter- 
rore di  cui  si  circondava  il  Consiglio  inquisitoriale  spirasse 
dalle  sue  narici.  Rispose  il  Partistagno  con  voce  malsicura 
che  avrebbe  incontanente  obbedito ,  e  volse  ad  un  servo  la 
mano  con  cui  s*era  appoggiato  ad  una  tavola,  quasi  co- 
mandasse il  cavallo  0  la  lettiga.  Il  messer  Grande ,  superbo 
di  aver  fulminato  secondo  il  suo  solito  queir  altero  feuda- 
tario, volse  le  calcagna  per  uscire  a  capo  ritto  dalla  sala. 
Ma  non  avea  mosso  un  passo,  che  sette  od  otto  huli,  fatti  ve- 
nire il  giorno  prima  da  un  castello  che  il  Partistagno  pos- 
sedeva neir  Illirico ,  gli  si  avventarono  addosso  :  e  batti  di 
qua  e  pesta  di  là  gliene  consegnarono  tante,  che  il  povero 
messer  Grande  non  ebbe  in  breve  neppur  voce  per  gridare. 
11  Partistagno  aizzava  quei  manigoldi  dicendo  di  tratto  in 
tratto  : 

—  Si,  da  senno;  son  pronto  ad  obbedire!  Dagliene, 
Natale  !  Giù ,  giù  su  quel  muso  di  cartapecora  !  —  Venir 
qui  nel  mio  castello  a  portarmi  cotali  ambasciate  !...  Furbo 
per  diana  ! ...  Uh  come  sei  conciato  i . . .  Bravi  figliuoli  miei  ! . . . 
Ora,  basta,  ora:  che  gli  avanzi  fiato  da  tornare  a  Venezia, 
a  recar  mie  novelle  a  quei  buoni  signori! 

—  Ohimè  1  tradimento!  pietà!  son  morto!  —  gemeva 
il  messer  Grande  dimenandosi  sul  pavimento  e  cercando 
rifarsi  ritto  della  persona. 

—  No ,  non  sei  morto ,  —  gli  veniva  dicendo  il  Parti- 
stagno.  —  Vedi?...  Ti  reggi  anche  discretamente  in  piedi, 


CAPITOLO   PRIMO.  33 

e  con  qualche  rattoppatura  nella  tua  bella  vestaglia  rossa 
non  ci  parrà  più  un  segno  del  bmlto  accidente.  Or  ya;  ^^ 
e  cosi  dicendo  Io  condnceva  fuor  della  porta.  *-*  Va  e  si* 
gnifica  ai  tuoi  padroni,  che  il  capo  dei  Partistagno  non  ri- 
ceve ordini  da  nessuno ,  e  che  se  essi  hanno  invitato  me , 
io  invito  loro  a  venirmi  a  trovare  nel  mio  castello  di  Capo» 
reto  sopra  Gorizia ,  ove  riceveranno  tripla  dose  jdi  quella 
droga  che  hai  ricevuto  tu.  — 

Con  queste  parole  egli  Io  avea  condotto  saltellone  fin 
sulla  soglia  del  castello,  ove  gli  diede  uno  spintone  che  lo 
mandò  a  ruzzolare  fuori  dieci  passi  sul  terreno  con  grandi 
risa  degli  spettatori.  E  poi  mentre  il  messer  Grande,  pai* 
pandosi  le  ossa  ed  il  naso,  scendeva  verso  Udine  in  una 
barella  requisita  per  istrada ,  egli  co*  suoi  bidi  spiccò  un 
buon  volo  per  Caporeta,  donde  non  si  fece  più  vedere  sulle 
terre  deUa  Serenissima,  I  vecchi  contavano  che  de'  suoi 
due  Qompagni  imbucati  nelle  segrete  non  si  era  più  udito 
parlare. 

Queste  bazzecole  succedevano  nel  Friuli  or  son  cento 
anni,  e  le  paiono  novelle  dissotterrate  dal  Sacchetti.  Cosi  ó 
r  indole  dei  paesi  montani,  che  nelle  loro  creste  di  granito 
serbano  assai  a  lungo  1*  impronta  degli  antichi  tempi  ;.  ma-sic* 
come  il  Friuli  é  un  piccolo  compendio  dell'universo,  alpestre 
piano  e  lagunoso  in  sessanta  miglia  da  tramontana  a  mez* 
zodi ,  cosi  ci  si  trovava  anche  il  rovescio  delia  tnedagUa. 
Infatti  al  castello  di  Fratta  durante  la  mia  adolescenza  io 
udiva  sempre  parlare  con  raccapriccio  dei  castellani  delValta; 
tanto  il  venezianismo  era  entrato  nel  sangue  di  quei  buoni 
Conti.  E  sondcuro  che  questi  furono  scandalizzati,  più  che 
gli  stessi  inquisitori,  del  rinfresco  servito  ai  messer  Grande 
per  opera  del  Partistagno. 

Ma, la  giustizia  alta ,  bassa,  pubblica ,  privata,  legisla- 
tiva ed  esecutiva  della  Patria  del  Friuli,  mi  ha  fatto  uscire 
di  mente  il  grandioso  focolare ,  intorno  a  cui,  al  lume  delle 

T.  3 


34  LE  CONFESSIONI  D' UN  OTTUAGENARIO. 

due  lucernette  eallo  scoppiettante  fiammeggiar  del  ginepro  , 
io  stava  ricomponendo  le  figure  che  tì  solevano  sedere  nei 
lunghi  dopopranzi  della  vernata,  al  tempo  della  mia  infan- 
zia. 11  conte  colla  sua  ombra,  monsignor  Orlando,  il  capi- 
tano Sandracca ,  Marchetto  cavallante  e  ser  Andreine ,  il 
primo  uomo  della  Comune  di  Teglie.  Questo  è  un  nuovo 
personaggio  di  cui  non  ho  ancora  fatto  parola ,  ma  biso* 
gnerebbe  discorrerne  a  lungo  per  dare  un*  idea   del  cosa 
fosse  allora  questo  ceto  mezzano ,  campsignuolo  fra  la  si- 
gnoria e  il  contadiname.  Che  cosa  fosse  davvero ,  sarebbe  un 
intruglio  a  volerlo  capire ,  ma  quel  che  volesse  sembrare 
posso  dirlo  in  due  tratti  di  penna.  Voleva  sembrare  umilissimo 
servitore  nei  castelli ,  e  confidente  del  castellano ,  e  perciò 
secondo  padrone  in  paese.  Chi  aveva  buona  indole  volgeva 
a  bene  questa  singolare  ambizione,  e  chi  era  invece  tac- 
cagno ,  scroccone  o  cattivo ,  ne  era  tirato  alla  più  bassa  e 
doppia  malvagità.  Ma  ser  Andreine  andava  primo  fra  i  primi  ; 
poichè^se  era  accorto  e  chiacchierone,  aveva  in  fondo  la  mi- 
glior pasta  del  mondo,  e  non  avrebbe  cavato  Tala  ad  una 
vespa  dopo  esserne  stato  beccato.  I  servitori,  gli  staffieri 
il  trombetta,  la  guattera  e  la  cuoca  erano  pane  e  cacio  cori 
lui ,  e  quando  il  conte  non  gli  era  fra  i  piedi ,  scherzava 
con  loro  e  aiutava  il  figliuolo  del  castaido  a  spennar  gli 
uccelletti.  Ma  appena  capitava  il  conte,  si  ricomponeva 
per  badare  solamente  a  lui,  quasiché  fosse  sacrilegio  occu- 
parsi d'altro,  quando  si  godeva  della  felicissima  presenza  di 
un  giurisdicente.  E  secondo  i  probabili  desideri!  di  questo , 
egli  era  il  primo  a  ridere,  a  dir  di^i,  a  dir  di  no,  e  per- 
fino anche  a  disdirsi  se  avea  sbagliato  colla  prima  im- 
broccata. 

C  era  anche  un  certo  Martino ,  antico  cameriere  del 
padre  di  sua  Eccellenza,  che  bazzicava  sempre  per  cucina 
come  un  vecchio  cane  da  caccia  messo  tra  gli  invalidi:  e 
voleva  ficcare  il  naso  nelle  credenze  e  nelle  oazzeruole   con 


CAPITOLO  PRIMO.  35 

^ran  disperazione  della  cuoca ,  brontolando  sempre  contro 
i  gatti  che  gli  s*  impigliavano  nelle  gambe.  Ma  costui  es- 
sendo sordo  e  non  piacendogli  troppo  di  ciarlare ,  non  en- 
trava per  nulla  nella  conversazione.  Unica  sua  fatica  era 
quella  di  grattare  il  formaggio.  Gli  è  vero  che  colla  flemma 
naturale  tirata  ancor  più  in  lungo  dall'  età ,  e  collo  straor- 
idinario  consumo  di  minestre  che  sì  faceva  in  quella  cucina  » 
una  tale  fatica  lo  occupava  per  molte  ore  del  giorno.  Mi 
|)are  ancora  d'  udire  il  rumore  monotono  delle  croste  me- 
nate su  e  giù  per  la  grattugia  con  pochissimo  rispetto  delle 
unghie:  in  premio  della  qual  parsimonia  il  vecchio  Mar- 
cino aveva  sempre  rovinate  e  impiastricciate  di  ragnateli  le 
j)unte  Ì€}\e  dita.  Ma  a  me  non  ìstarebbe  il  prendermi  beffe 
jdi  lui.  Egli  fu  )  si  può  dire  ,  il  mio  primo  amico,  e  se  io 
sprecai  molto  fiato  nel  volergli  scuotere  il  timpano  colle  mie 
j>arole ,  n'  ebbi  anche,  per  tutti  gli  anni  che  visse  meco,  una 
tenera  ricompensa  d'affetto.  Egli  era  quello  che  mi  veniva 
41  cercare,  quando  qualche  impertinenza  commessa  mi  met- 
teva al  bando  della  famiglia  :  egli  mi  scusava  presso  mon- 
signore ,  quando  invece  di  servirgli  la  messa  scappavo  nel- 
r  orto  ad  arrampicarmi  sui  platani  in  cerca  di  nidi  ;  egli  te- 
stimoniava delle  mie  malattie,  quando  il  piovano  davami  la 
«accia  perle  lezioni  di  dottrina;  e  se  mi  cacciavano  a  letio, 
^ra  anche  capace  di  prender  l' olio  o  la  gialappa  in  mia 
ivece.  Insomma  fra  Martino  e  me  eravamo  come  il  guanto  e  la 
mano  ;  e  se  anco  entrando  in  cucina  non  giungeva  a  discer- 
nerlo  pel  gran  buio  che  vi  regnava  in  tutta  la  giornata,  un 
interno  sentimento  mi  avvertiva  se  egli  vi  ^ra ,  e  mi  me- 
lava diritto  a  tirargli  la  parrucca  o  a  cavalcargli  le  ginoc- 
«chìa.  Se  poi  Martino  non  vi  era ,  tutti  mi  davano  la  baia 
fperchè  restavo  cosi  mogio  mogio  come  un  pulcino  lontano 
dalla  chioccia,  e  finivo  col  darla  a  gambe  indispettito,  a 
menochè  una  raschiata  del  signor  Conte  non  mi  facesse 
prender  radici  nel  pavimento.  Allora  io  stava  duro  duro  che 


36  I.E  CONFESSIONI  D'TJN  OTTUAGENARIO. 

neppur  la  befana  mi  avrebbe  fatto  muovere ,  e  soltanto  dopo 
eh*  e^ì  era  uscito  riprendeva  la  libertà  dei  pensieri  e  d^ 
movimenti.  Io  non  seppi  mai  la  ragione  di'  un  si  strana 
effetto  prodotto  sopra  di  me  da  quel  vecchio  lungo  e  pet- 
toruto; ma  credo  che  le  sue  guarnizioni  scarlatte  mi  des- 
sero il  guardafìsso  come  ai  polli  d*  India.  Un'  altra  mi» 
grande  amicizia  era  il  cavallante,  che  a  volte  mi  toglieva  iit 
groppa  e  menavami  seco  nelle  sue  gite  di  piacere ,  per  Taf- 
fissione  dei  bandi  e  simili  faccende.  Io  poi  non  avevo  pei 
coltelli  e  per  le  pistole  un  odio  simile  a  quello  del  capi- 
tano Sandracca ,  e  durante  la  via  frugava  sempre  per  le  ta- 
sche a  Marchetto  per  rubargli  il  pugnale  e  far  con  essa 
mille  attucci  e  disfide  ai  villani  che  s' incontravano.  Un» 
volta  fra  le  altre  che  s' andava  a  Ramuscello  a  recare  una  ci- 
tazione al  castellano  di  colà ,  e  il  cavallante  avea  preso  seca 
le  pistole,  frugandogli  per  le  tasche  ad  onta  delle  pestate  di 
mani  eh'  egli  mi  aveva  dato  poco  prima ,  feci  scattare  il 
grilletto ,  e  n'  ebbi  un  dito  rovinato  ;  e  lo  porto  ancora  uft 
po'  curvo  e  monco  nell'  ultima  falange,  in  memoria  dellfr 
mie  escursioni  pretoriali.  Quel  castigo  peraltro  non  mi  guari 
punto  della  mia  passione  per  le  armi,  e  Marchetto  osser- 
vava che  sarei  riescito  un  buon  soldato  e  diceva:  peccata 
che  non  dimorassi  in  qualche  paese  dell'  alta  ove  si  awez- 
lava  la  gioventù  a  menar  le  mani ,  non  a  dar  la  caccia  alle 
villane  e  a  giocar  il  tresette  coi  preti  e  colle  vecchie.  A 
Martino  peraltro  non  andavano  a  sangue  quelle  mie  cavalcate. 
La  gente  del  paese ,  benché  non  fosse  rissosa  e  manesca  al 
pari  di  quella  del  Pedemonte,  aveva  muso  franco  abba- 
stanza per  imbeversi  spesse  volte  delle  sentenze  di  cancel- 
leria, e  per  dar  la  berta  al  cavallante  che  V  intimava.  E  al- 
lora col  sangue  caldo  di  Marchetto  non  si  sapeva  che  cosa 
potesse  succedere.  Questi  assicurava  che  la  mia  compagnia 
gli  imponeva  dei  riguardi  e  lo  impediva  dall'  uscire  del 
gangheri;  io  mi  vantava  alla  mia  volta  che  ad  una  ève- 


COITOLO  PRIMO.  '  37 

nienza  gli  avrei  dato  mano  ricaricando  le  pistole,  o  me- 
nando colpi  da  disperato  colla  mia  ronca  ;  e  cosi  scricciolo 
comlo  era ,  mi  sapeva  male  che  altri  ridesse  di  queste  spam- 
fianate.  Martino  crollava  il  capo  ;  e  intendendo  ben  poco 
dei  nostri  ragionamenti  seguitava  a  borbottare,  che  non 
era  prudenza  l' esporre  un  ragazzo  alle  rappresaglie  cui  po- 
teva andar  incontro  un  cavallante  ,  andando  a  levar  pegni, 
«  ad  affiggere  bandi  di  dazi  e  di  confische.  Ai  fatto  quei  villani 
«tessi,  che  facevano  si  trista  figura  nelle  Cernide  e  tremavano 
nella  cancelleria  ad  un*  occhiata  dell'  officiale ,  sapevano  poi 
adoperar  per  bene  il  fucile  e  la  mannaia  in  casa  loro  o  nelle 
campagne,  e  per  me,  se  dapprincipio  mi  faceva  maraviglia 
una  tale  sconcordanza ,  mi  sembra  ora  di  averne  trovato  la 
vera  ragione.  Noi  Ilaliani  avemmo  sempre  una  naturale  an^ 
tipatia  per  le  burattinate;  e  ne  ridiamo  si,  assai  volentieri  ; 
ma  più  volentieri  anco  ridiamo  di  coloro  che  vogliono  darci 
ad  intendere  che  le  sono  miracoli  e  cose  da  levarsi  il  cap- 
pello.  Ora  quelle  masnade  d'  uomini ,  attruppati  come  le 
pecore ,  messi  in  fila  a  suon  di  bacchetta  e  animati  col  pif- 
fero y  nei  quali  il  valore  è  regolato  da  una  parola  tronca 
del  comandante ,  le  ci  parvero  sempre  una  famosa^  com- 
parsa di  burattini  ;  e  questo  accadde ,  perchè  tali  comparse 
furono  sèmpre  a  nostro  discapito  e  radissime  volte  a  van- 
taggio. Ma  stando  cosi  la  cosa  pur  troppo ,  V  idea  di  entrare 
in  quelle  comparse  e  di  farvi  la  figura  del  bambolo  ci  avvi- 
tisce a  segno,  che  ogni  volontà  di  far  bene ,  e  ogni  senti- 
mento di  dignità  ci  scappa  dall* animo.  Parlo,  s'intende, 
dei  tempi  andati;   ora  la  coscienza  d'un  gran  fine  può 
averci  raccomodato  l'indole  in  questo  particolare.  Ma  an- 
che adesso,  filosoficamente,  non  si  avrebbe  forse  torto  a 
pensare  come  si  pensava  una  volta  ;  e  il  torto  sta  in  questo , 
che  si  ha  sempre  torto  a  incaponirsi  di  restar  savi  e  di 
adoperare  secondo  le  regole  di  saviezza,  allorché  tutti  gli 
altri  son  pazzi  ed  operano  secondo  la  loro  pazzia.  Infatti  la 


38'  LE  CONFESSIONI  D*  UN  OTTUAGENARIO. 

è  cosa  detta  e  ridetta  le  cento  volte ,  provata  proTatìssima^ 
che  petto  contro  petto  uno  de'  nostri  tien  forte ,  e  fa  vol- 
tar le  spalle  a  qualunque  fortissimo  di  ogni  altra  nazione. 
Invece  pur  troppo  non  v'  è  nazione  dalla  quale  con  più  fa- 
tica che  dalla  nostra  si  possa  levare  un  esercito  e  renderlo 
saldo  e  'disciplinato  come  è  richiesto  dall'  arte  militare  mo* 
derna.  Napoleone  peraltro  insegnò  a  tutti,  una  volta  per 
sempre,  che  non  fallisce  a  ciò  il  valor  nazionale ,  sibbene 
la  volontà  e  la  costanza  dei  capi.  E  del  resto  di  tal  nostra 
ritrosia  ad  abdicare  dal  libero  arbitrio ,  oltre  all'indole  in- 
dipendente e  ragionatrice  abbiamo  a  scusa  la  completa  man- 
canza di  tradizioni  militari.  Ma  di  ciò  basta  in  proposito  ai 
giurisdizionali  di  Fratta  ;  e  quanto  al  loro  tremare  nel  co- 
spetto delle  autorità  non  è  nemmen  d'uopo  soggiungere* 
che  non  tanto  era  effetto  di  pusillanimità,  quanto  della 
secolare  reverenza  e  del  timore  che  dimostra  sempre  la 
gente  illetterata  per  chi  ne  sa  più  di  lei.  —  Un  can- 
celliere che  con  tre  sgorbii  di  penna  poteva  a  suo  capriccio 
gettar  fuori  di  casa  in  compagnia  della  miseria  e  della 
fame  due,  tre,  o  venti  famiglie,  doveva  sembrare  a  quei 
poveretti  qualche  cosa  di  simile  ad  uno  stregone.  Ora  che 
le  faccende  in  generale  camminano  sopra  norme  più  sicure  » 
anche  gli  ignoranti  guardano  la  giustizia  con  miglior  oc- 
chio, e  non  ne  prendono  sgomento  come  della  sorella  della 
forca  0  dell' oppignorazione. 

In  compagnia  delle  persone  di  casa  che  ho  nominata 
fin  qui,  il  piovano  di  Teglio,  mio  maestro  di  dottrina  e  di 
calligrafìa,  usava  passar  qualche  ora  sotto  la  cappa  del 
gran  camino ,  rimpetto  al  signor  Conte ,  facendogli  delle 
gran  riverenze  ogni  volta  eh'  esso  gli  volgeva  la  parola . 
L' era  un  bel  pretone  di  montagna  poco  amico  degli  aba- 
tini d' allora,  e  bucherellato  dal  vaiuolo  a  segno ,  che  le  sue 
guancie  mi  fecero  sempre  venire  in  mente  il  formaggio  strac- 
chino, quando  è  ben  grasso  e  pieno  di  occhi,  come  di- 


CAPITOLO  PRIMO.  39 

cono  i  dilettanti.  Camminava  molto  adagio,  parlava  più 
adagio  ancora ,  non  trascurando  niai  di  dividere  ogni  sua 
parlata  in  tre  punti:  e  questa  abitudine  gli  si  era  ficcata 
tanto  ben  addentro  nelle  ossa,  che  mangiando,  tossendo  e 
sospirando  pareva  sempre  che  mangiasse ,  tossisse  e  sospi- 
rasse in  tre  punti.  Tutti  i  suoi  movimenti  apparivano  cosi 
ponderati ,  che  se  gli  accadde  mai  di  commettere  qualche 
peccato,  ad  onta  della  sua  vita  generalmente  tranquilla 
ed  evangelica,  dubito  che  il  Signore  siasi  indotto  a  perdo- 
narglielo. Perfino ù  suoi  sguardi  non  si  movevano  senza 
qualche  gran  motivo  ;  e  pareva  che  stentatamente  s' indù* 
cessero  a  traforare  due  siepaie  di  sopraccigli  che  protegge- 
vano i  loro  agguati.  Era  esso  1*  ideale  della  premedita- 
zione ,  sceso  ad  incarnarsi  nel  grembo  d*  una  montagnola 
di  Clausedo  ;  tonsurato  dal  vescovo  di  Porto ,  e  vestito  del 
più  lungo  giubbone  di  peluzzo  che  abbia  mai  combattuto 
coi  polpacci  d' un  prete.  Egli  tremolava  un  pochino  nelle 
mani,  difetto  che  nuoceva  alquanto  alla  sua  qualità  di  cai* 
ligrafo ,  ma  che  non  lo  impediva  dall'  appoggiarsi  salda- 
mente alla  sua  canna  d'India  col  pomo  di  vero  corno  di 
bue.  Circa  le  sue  facoltà  morali,  per  esser  nato  nel  sette- 
cento ,  lo  si  potea  vantare  per  un  modello  d' indipendenza 
ecclesiastica;  giacché  le  riverenze  profondissime  che  faceva 
al  Conte  non  lo  impedivano  dal  condursi  a  proprio  ta- 
lento nella  cura  d' anime  ;  e  forse  anco  esse  equivalevano 
a  questo  modo  di  dire:  -—  Illustrissimo  signor  conte,  io 
la  venero  e  la  rispetto  ;  ma  del  resto  a  casa  mia  il  padrone 

sono  io. 

Il  cappellano  di  Fratta  invece  era  un  salterello  allibito 
e  pusillanime ,  che  avrebbe  dato  la  benedizione  col  mestolo 
dì  cucina,  nulla  nulla  che  al  conte  fosse  saltato  questa 
grillo.  Non  per  poca  religione,  no;  ma  il  pover'uomo 
si  smarriva  tanto  al  cospetto  della  signoria ,  che  non  sapeva 
proprio  più  quello  che  si  facesse.  Per  questo  quando  gli 


40  LE    CONFESSIONI  D'  UN  OTTUAGENARIO. 

■bisognava  stare  in  castello  pareva  sempre  sulle  spine:  e 
credo  che  se  ora  che  è  morto  gli  si  volesse  dare  un  vero 
Purgatorio,  non  occorrerebbe  altro  che  rimetterlo  a  vivere  in 
corpo  d'un  maestro  di  casa.  Nessuno  più  di  lui  era  capace 
di  durare  seduto  le  ore  colle  ore  senza  alzare  gli  occhi  o 
batter  becco  quando  altri  lo  osservava  ;  ma  del  pari  posse- 
deva un* arte  miracolosa  di  sparir  via  senza  esser  veduto, 
anche  in  una  compagnia  di  dieci  persone.  Soltanto  quando 
egli  veniva  in  coda  al  piovano  di  Teglie  qualche  barlume 
di  dignità  sinodale  gli  rischiarava  la  fisonomia:  ma  ben 
si  accorgeva  che  era  uno  sforzo  per  tener  dietro  al  superiore , 
e  in  quelle  volte  era  tanto  occupato  di  tenere  a  mente  lu 
sua  parte  che  non  ascoltava  né  vedeva  più,  ed  era  ca- 
pace di  mettere  in  bocca  bragie  per  nocciuole ,  come  il  fat- 
tore per  iscommessa  ne  avea  fatto  V  esperimento.  Il  signor 
Ambrogio  Traversini,  fattore  e  perito  del  castello,  era  il 
martello  del  povero  cappellano.  E  tra  loro  due  correvano 
sempre  quelle  burle ,  quelle  farsette  che  erano  tanto  in 
moda  al  tempo  andato,  e  che  nei  crocchi  di  campagna  te- 
nevano allora  il  posto  della  lettura  dei  giornali.  11  cappel- 
lano ,  com'  era  di  dovere ,  pagava  sempre  le  spese  di  cotali 
trastulli  ;  e  ne  veniva  rimeritato  con  qualche  invito  a  pranzo , 
ricompensa  più  crudele  dello  stesso  malanno.  Senonchè  il 
più  delle  volte  la  preoccupazione  di  quegli  inviti  gli  met- 
teva addosso  la  quartana  doppia,  ed  egli  cosi  non  avea  bi- 
sogno di  bugie  per  iscusarsene.  Quando  poi  gli  veniva  fatto 
di  metter  piede  al  di  là  del  ponte  levatoio,  nessun  uomo, 
credo ,  si  sentiva  più  felice  di  lui ,  ed  era  qiiesto  il  com- 
penso dei  suoi  martirii.  Saltava,  correva,  si  stropicciava 
le  mani ,  il  naso ,  i  ginocchi  ;  prendeva  tabacco ,  bisbigliava 
giaculatorie,  passava  il  bastoncino  da  un'ascella  air  altra, 
parlava,  rideva,  gesticolava  con  tutti,  e  accarezzava  ogni 
persona  che  gli  capitasse  sotto  mano ,  fosse  un  ragazzo ,  una 
vecchia,  un  cane  o  una  giovenca.  Io  pel  primo  ebbi  laglo- 


CAPITOLO  PRIMO.  41 

ria  e  la  cattiveria  di  scoprire  le  strane  giubilazioni  del  cap- 
pellano ad  ogni  sua  scappata  dal  castello  ;  e  fatta  che  io  ebbi 
la  scoperta,  tutti,  quand*  egli  partiva  ,  si  affollavano  alle  fine- 
stre del  tinello  per  goder  lo  spettàcolo.  11  fattore  giurò  che 
una  volta  o  1*  altra  per  la  soverchia  consolazione  egli  sa- 
rebbe saltato  nella  peschiera  ;  ma  convien  dire  a  lode  del 
povero  prete  che  questo  accidente  non  gli  avvenne  mai.  11 
maggior  segno  di  contentezza  che  diede  fii  una  volta  quello 
di  mettersi  coi  biricchini  a  scampanare  a  festa  dinanzi  la 
chiesa.-  Ma  in  quel  giorno  Tavea  scapolata  bella.  C*era  in 
castello  un  prelato  di  Porto ,  chiamato  il  canonico  di  S.  An- 
drea ,  grande  teologo  e  pochissimo  tollerante  dell'  ignoranza 
altrui ,  che  avea  onorato  in  addietro  e  seguitava  ad  ono- 
rare la  contessa  del  suo  patrocinio  spirituale.  Costui  con 
monsignor  Orlando  e  il  Piovano  s*  era  impancato  vicino  al 
focolare  a  dogmatizzare  di  morale.  Il  cappellanello  che  ve- 
niva a  domandar  conto  della  digestione  del  signor  conte, 
come  voleva  la  prammatica  d*ogni  dopopranzo,  era  stato 
li  11  per  cascare  nel  trabocchetto;  ma  a  metà  della  cucina 
aveva  orecchiato  la  voce  del  teologo,  e  protetto  dalle  tene- 
bre se  Tavea  data  a  gambe,  ringraziando  tutti  i  santi 
ilei  calendario.  ^-Figuratevi  se  non  avea  ragione  di  scam- 
panare per  r  allegrezza  ! 

Oltre  a  questi  due  preti,  e  ad  altri  canonici  e  abati 
della  città  che  venivano  a  visitar  di  sovente  monsignor  di 
Fratta,  il  castello  era  frequentato  da  tutti  i  signorotti  e 
castellani  minori  del  vicinato:  una  brigata  mista  di  beoni, 
di  scioperati,  di  furbi  e  di  capi  ameni,  che  spassavano  la 
loro  vita  in  caccio ,  in  contese ,  in  amorazzi  e  in  cene  senza 
termine ,  e  lusingavano  del  loro  corteo  Y  aristocratico  sus- 
siego del  signor  conte.  Quand'  essi  capitavano  era  giorno 
di  gazzarra.  Si  spillava  la  miglior  botte;  molti  fiaschi  di 
Picolit  e  di  Refosco  perdevano  il  collo;  e  le  giovani  aiu- 
tanti della  cuoca  si  rifugiavano  nello  sciacqua toio.  La  cuoca 


42  LE  CONFESSIONI   D' UN  OTTUAGENARIO. 

non  conoseeva  più  né  amici  né  nemici;  correva  qua  e  là^ 
dava  dei  gomiti  nello  stomaco  a  Martino ,  pestava  i  piedi  a 
monsignore ,  scannava  anitre  e  sbudellava  capponi  :  e  il  suo 
affaccendamento  non  era  superato  ciie  da  quello  del  girar- 
rosto,  il  quale  strideva  e  sudava  olio  per  tutte  le  carrucole, 
nel  dover  menar  attorno  quattro  o  cinque  spedate  di  lepri 
e  di  selvaggina.  S' imbandivano  mense  nella  sala  e  in  due 
0  tre  camere  contigue;  e  s*  accendeva  il  gran  focolare  della 
galleria,  il  quale  era  tanto  grande  che  a  saziarlo  per  una 
volta  tanto  non  si  richiedeva  meno  d' un  mezzo  passo  di 
legna.  Si  noti  per  altro  che  dopo  la  prima  vampata  la  co- 
mitiva doveva  rifugiarsi  dietro  la  parete  più  lontana  e  nei 
cantoni  per  non  rimanerne  abbrustolita.  Lo  scalpore  più 
indiavolato  era  fatto  da  questi  signori  ;  ma  le  parti  di  spi- 
rito erano  in  tali  circostanze  affidate  a  qualche  dottorino , 
a  qualche  abatucolo ,  o  a  qualche  poeta  di  Portogruaro  che 
non  mancava  mai  di  accorrere  all'  odor  della  sagra.  In  fin 
di  tavola  si  usava  improvvisare  qualche  sonetto ,  di  cui 
forse  il  poeta  aveva  a  casa  lo  scartafaccio  e  le  correzioni. 
Ma  se  la  memoria  gli  falliva  non  mancava  mai  la  solita 
chiusa  di  ringraziameuti  e  di  scuse  per  la  libertà  che  la 
compagnia  s' era  permessa,  di  correre  in  fretta  a  bere  il 
vino  e  a  lodar  i  meriti  infiniti  del  conte  e  della  contessa. 
Quello  che  più  di  sovente  cascava  in  questa  necessità,  era 
un  avvocato  lindo  e  incipriato,  che  nella  sua  gioventù  avea 
fatto  la  corte  a  molte  dame  veneziane ,  e  viveva  allora  di 
memorie  e  di  cavilli  in  compagnia  della  massaia.  Un  altro 
giovinastro  chiamato  Giulio  Delponte  che  capitava  sempre 
insieme  con  lui  e  si  piccava  di  misurar  versi  più  pel  sot- 
tile ,  si  godeva  di  fargli  perder  la  bussola  empiendogli 
troppo  sovente  il  bicchiere.  La  commedia  finiva  in  cucina 
con  grandi  risate  alle  spalle  del  dottore ,  e  il  giovinotto 
che  era  stato  a  Padova  se  ne  intendeva  tanto  bene ,  che 
gli  restava  in  grazia  meglio  di  prima.  Costui  e  un  giovine 


iCAPITOLO  PRIMO. 

pallido  e  taciturno  di  Fossalta,  il  signor  Lucilio  Viandlo^ 
sono  i  soli  che  fin  d'allora  mi  rimangono  in  memoria  di 
quella  ciurma  semiplebea.  Fra  i  cavalieri,  un  ParUstagno^ 
parente  forse  di  quello  del  messer  Grande;  mi  sta  ancora 
dinanzi  colla  sua  grande  figura  ardita  e  robusta ,  e  uà 
certo  altieror  riserbo  di  modi  che  assai  contrastava  colla 
avvinazzata  licenza  dei  più.  E  fin  d' allora  mi  ricoMo  aver 
notato  fra  costui  e  il  Vianello  certi  sguardi  di  sbieco,  che 
non  dinotavano  esser  fra  loro  molto  buon  sangue.  E  tul» 
tavia  erano  i  due  che  meglio  avrebbero  dovuto  intendersela 
fra  loro ,  essendo  tutto  il  resto  un'  eguai  feccia  di  spensie-^ 
rati  e  di  furbacchioni. 

Quando  io  cominciai  ad  aver  ragione  di  me  slesso  e  a 
far  istizzire  i  polli  nel  cortile  di  Fratta,  l'unico  figliuolo 
maschio  del  conte  era  già  da  un  anno  a  Venezia  presso  i 
padri  Somaschi  ov'era  stato  educato  suo  padre:  perciò  di 
lui  non  mi  rimane  memoria,  riguardante  quei  tempo,  se 
non  per  qualche  scappellotto  eh'  egli  m'avea  dato  prima 
dipartire,  per  farmi  provare  la  sua  padronanza;  e  si 
che  allora  io  era  iin  bambino  che  a  stento  rosicchiava  il 
pane.  Il  vecchio  Martino  pigliò  fin  d'allora  le  mie  difese; 
e  mi  sovviene  ancora  d' una  tirata  d*  orecchie  da  lui  data 
di  soppiatto  al  padroncino,  per  la  quale  questi  tirò  giù 
strillando  i  travi  della  casa  :  e  Martino  n'  ebbe  dal  conte 
una  buona  lavata  di  capo.  Fortuna  ch'era  sordo! 

Quanto  alla  Contessa,  ella  non  compariva  mai  in  cucina 
se  non  due  volte  il  giorno,  nella  sua  qualità  di  suprema  di* 
rettrice  delle  faccende  casalinghe;,  la  prima  il  mattino  per 
distribuire  la  farina,  il  butirro,  la  carne  e  gli  altri  ingre- 
dienti bisognevoli  al  vitto  della  giornata;  la  seconda  dopo- 
r  ultima  portata  del  pranzo  a  far  la  parte  della  servitù  delle 
vivande  rimandate  dalla  mensa  padronale,  e  a  riporre  il  resto 
in  piatti  più  piccoli  per  la  cena.  Ella  era  una  Navagero  di 
Venezia ,  nobildonna  lunga ,  arcigna  e  di  breve  discorso ,. 


44  LE  CONFESSIONI  D' UN  OTTUAGENARIO. 

che  fiutava  tabacco  una  narice  per  volta,  e  non  si  moveva 
«sai  senza  il  sonaglio  delle  sue  chiavi  appese  al  traversino. 
L' aveva  sempre  in  capo  una  cuffietta  di  merlo  bianco  fioc- 
chettata di  rosa  alle  tempie  come  quella  d^una  sposina; 
ma  io  credo  non  la  portasse  per  vanagloria  ma  unicamente 
per  abitudine.  Una  smaniglia  di  spagnoletto  le- pendeva  dal 
collo  sul  fazzoletto  nero  di  seta ,  e  sosteneva  una  crocetta 
di  brillanti ,  la  quale  a  dir  della  cuoca  avrebbe  fornito  la 
dote  a  tutte  le  ragazze  del  territorio.  Sul  petto  poi,  legato 
in  uno  spillone  d*  oro,  aveva  il  ritratto  d'  un  beli'  uomo  in 
parrucchino  ad  ali  di  piccione,  che  non  era  certo  il  suo  si- 
gnor marito  ;  poiché  questi  aveva  un  nasone  spropositato  , 
e  quello  invece  un  nasino  da  buffetti ,  un  vero  ninnoletto 
da  fiutar  acqua  di  rose  ed  essenze  di  Napoli.  A  dirla 
schietta  come  V  ho  saputa  poi ,  la  nobildonna  non  si  era 
piegata  che  a  malincuore  a  quel  matrimonio  con  un  castel- 
lano di  terraferma  ;  che  le  sembrava  di  cascare  nelle  mani 
dei  barbari,  avvezza  com'era  alle  delicatezze  ed  agli  spassi 
delle  zitelle  veneziane.  Ma  obbligata  a  far  di  necessità  virtù , 
1'  aveva  cercato  rimediare  a  quella  disgrazia  col  tirare  di 
tempo  in  tempo  suo  marito  a  Venezia;  e  là  si  era  vendi 
cata  del  ritiro  provinciale  cogli  sfoggi ,  colle  galanterie ,  e 
col  farsi  corteggiare  dai  più  avvenenti  damerini.  Il  ritratta 
che  portava  al  petto  doveva  essere  del  più  avventurato  fra 
questi,  ma  dicevano  che  quel  tale  le  fosse  morto  d'un  colpo 
d*  aria  buscato  dì  sera  andando  in  gondola  con  lei;  e  dopo 
non  ne  avea  più  voluto  sapere,  ed  erasi  ritirata  per  sempre 
a  Fratta  con  grande  compiacenza  del  signor  conte.  Quando 
questo  atroce  caso  avvenne,  la  nobildonna  volgeva  alla  qua- 
rantina. -«  Del  resto  la  contessa  passava  le  lunghe  ore  sul 
genuflessorio ,  e  quando  mi  incontrava  o  sulla  porta  della 
cucina  0  per  le  scale ,  mi  tirava  alcun  poco  i  capelli"  nella 
cuticagna ,  unica  gentilezza  che  mi  ricordo  aver  ricevuto  da 
lei.  Un  quarto  d' ora  per  giorno  lo  impiegava  nell'  assegnare 


CAPITOLO  rniMO.  *  45 

niavoro  alle  cameriere,  e  il  restante  del  suo  tempo  lo  pas^ 
sava  in  un  salotto  colla  suocera  e  le  figlie ,  facendo  ealza 
e  leggendo  la  Vita  del  Santo  giornaliero. 

La  vecchia  madre  del  conte,  l'antica  dama  Uadoera  vi* 
veva  ancora  a  quei  tempi,  ma  io  non  la  vidi  che  quattro 
0  cinque  volte,  perchè  la  era  confitta  sopra  una  seggiola  a 
rotella  dalla  vecchiaia ,  e  a  me  era  inibito  entrare  in  altra 
camera  che  non  fosse  la  mia  ove  dormivo  allora  colla  seconda 
cameriera ,  o  come  la  chiamavano ,  colla  donna  dei  ragazzi; 
La  contessa  madre  era  una  vecchia  di  quasi  novant'anni  piut- 
tosto pingue ,  e  d' una  fisonomia  dinotante  il  buon  senso  e 
la  bontà.  La  sua  voce ,  soave  e  tranquilla  in  onta  all'  età  ^ 
aveva  per  me  un  tale  incanto ,  che  spesso  arrischiava  di  bu- 
scar qualche  schiaffo  per  andarla  ad  udire  postandomi  col» 
l'orecchio  alla  serratura  della  sua  porta.  Una  volta  che  la 
cameriera  aperse  la  porta  mentre  io  era  in  quella  positura» 
ella  s' accorse  di  me  e  mi  fé'  cenno  di  avvicinarmi.  Io  credo 
che  il  mio  cuore  balzasse  fuori  del  petto  per  la  consolazione» 
quando  essa  mi  mise  la  mano  sul  capo  dimandandomi  con  se- 
verità ^  ma  senza  nessuna  amarezza ,  che  cosa  io  mi  facessi 
dietro  r  uscio,  lo  le  risposi  ingenuamente,  ma  tremolando 
per  la  commozione,  che  mi  stava  li,  contento  di  udirla  par- 
lare, e  che  la  sua  voce  mi  piaceva  molto,  e  mi  pareva  che 
non  dissimile  T  avrei  desiderata  a  mia  madre. 

—  Bene,  Carlino ,  mi  rispose  ella  —  io  ti  parlerò  sem- 
pre con  bontà  finché  meriterai  di  essere  ben  trattato  pei 
tuoi  buoni  portamenti  ;  ma  non  istà  bene  a  nessuno  e  meno 
che  meno  ai  fanciulli  origliare  dietro  le  porte ,  e  quando 
vuoi  parlare  con  me ,  devi  entrare  in  camera  e  sedermiti 
vicino ,  che  io  t' insegnerò ,  come  posso ,  a  pregar  Iddio  e 
a  diventare  un  buon  figliuolo.  — 

Neil*  udire. queste  cose,  a  me  {N)veretto venivan giù  le 
lagrime  quattro  a  quattro  per  le  guancie.  Era  la  prima  volta 
che  mi  parlavano  col  cuore;  era  la  prima  volta  che  mi  si 


46  L'È  CONFESSIONI  D' UN  OTTUAGENÀRIO. 

faceva  il  dono  d*  uno  sguardo  affettuoso  e  d' una  carezza  « 
e  un  tal  dono  mi  veniva  da  una  vecchia  che  aveva  veduto 
Luigi  XIV!  —  Dico  veduto,  proprio  veduto ,  perchè  lo  sposo 
della  nobildonna  Badoera,  quel  vecchio  conte  cosi  ghiotto 
dei.grammaestri  e  degli  ammiragli,  pochi  mesi  dopo  il  suo 
matrimonio  era  andato  in  Francia  ambasciatore  della  Se- 
renissima, e  vi  aveva  condotto  la  moglie  che  per  due  anni 
£ra  stata  la  gemma  di  quella  Corte.  Quella  stessa  donna 
poi  tornata  a  Fratta  avea  serbato  le  eguali  grazie  dei  modi  e 
del  parlare,  Y  eguale  rettitudine  di  coscienza,  1*  eguale  altezza 
e  purità  di  sentimenti,  1*  uguale  spirito  di  moderazione  e  di 
carità ,  sicché  anche  perduto  il  fiore  della  bellezza  avea  con- 
tinuato ad  innamorare  il  cuore  dei  vassalli  e  dei  terrazzani, 
£ome  prima  aveva  innamorato  quello  dei  cortigiani  dì  Ver- 
jsailles.  Tanto  è  vero  che  la  vera  grandezza  è  ammirabile 
ed  ammirata  dovunque,  e  né  diventa  né  si  sente  mai  pie- 
cola  per  cambiar  che  faccia  di  sedile.  —  Io  piangeva  dun- 
que a  cald*  occhi  stringendo  e  baciando  le  mani  di  quella 
donna  venerabile,  e  promettendomi  in  cuore  di  usare  so- 
vente della  larghezza  fattami  di  salire  ad  intrattenermi  con 
lei ,  quando  entrò  la  vera  contessa ,  quella  delle  chiavi ,  e 
diede  un  guizzo  d*  indignazione  vedendomi  nel  salotto  con- 
tro i  suoi  precisi  ordinamenti.  Quella  volta  la  strappata 
della  cuticagna  fu  più  lunga  del  solito,  e  accompagnata  da 
un  rabbuffo  solenne  e  da  un  divieto  eterno  di  mai  più  com- 
parire in  quelle  stanze  se  non  chiamato.  Scendendo  le  scale 
dietro  il  muro ,  e  grattandomi  la  coppa  e  piangendo  questa 
volta  più  di  rabbia  che  di  dolore ,  udii  ancora  la  voce  della 
vecchiona  che  sembrava  insoavirsi  oltre  all'  usato  per  inter- 
cedere in  mio  favore,  ma  una  strillata  della  contessa  e  una 
violentissima  sbattuta  dell*  uscio  serratomi  dietro  mi  tolsero 
di  capire  la  fine  della  scena.  E  cosi  scesi  una  gamba  die- 
tro r  altra  in  cucina  a  farmi  consolar  da  Martino. 

Anche  questa  mia  domestichezza  con  Martino  spiaceva 


CAPITOLO  PRIMO.  47 

alla  contessa  ed  al  fattore  che  era  il  suo  braccio  destro» 
perché  secondo  lui  il  mio  pedagogo  doveva  essere  un  certo 
Fulgenzio  ',  mezzo  sagrista  e  mezzo  scrivano  del  cancelliere, 
che  era  nel  castello  in  odore  di  spia.  Ma  io  non  poteva 
sopportare  questo  Fulgenzio,  e  gli  giocava  ceHi  tiri  che  an* 
che  a  lui  dovevano  rendermi  poco  sopportabile.  Una  volta , 
per  esempio,  ma  questo  avvenne  più  tardi,  essendo  io  ai 
mattutini  di  giovedì  santo  in  coro  dietro  di  lui ,  colsi  il 
destro  del  suo  raccoglimento  per  dispiccar  dalla  canna  con 
cui  si  accendeva  le  candele  il  cerino  ancor  acceso,  e  glielo 
«  attortigliai  intorno  alla  coda.  Laonde  quando  il  cerino  fu 
quasi  consumato  il  foco  si  appiccò  alla  coda  e  da  essa  alla 
stoppa  della  parrucca,  e  Fulgenzio  si  mise  a  ^altare  pel 
coro ,  e  i  ragazzi  che  tenevano  le  ribebe  in  mano  a  correr* 
gli  intorno  gridando  acqua,  acqua  !  E  in  quel  parapiglia  le 
ribebe  andavano  attorno,  e  ne  nacque  un  tal  subbuglio  che 
si  dovette  tardare  d'una  mezz'ora  la  continuazione  delle 
funzioni.  Nessuno  seppe  mai  pel  suo  dritto  la  cagione  di 
quello  scandalo,  ed  io  che  ne  fui  sospettato  Fautore  ebbi 
la  furberia  di  far  l'indiano;   ma  contuttociò  mi  toccò  la 
sportula  d'un  giorno  di  cammino  a  pane  ed  acqua ,  il  che 
non  contribuì  certo  a  farmi  entrar  in  grazia  Fulgenzio: 
come  l'incendio  della  parrucca  non  avea  contribuito  a  ren- 
der costui  più  favorevole  a  me. 

Io  dissi  che  la  contessa  occupava  la  maggior  parte  del 
suo  tempo  facendo  calze  nel  salotto  in  compagnia  delle  sue 
figlie.  Ma  r  ultima  di  queste  nei  primi  anni  di  cui  mi  ri- 
cordo era  bambina  affatto,  minore  di  me  d'alcuni  anni,  e 
la  dormiva  nella  mia  stessa  camera  colla  donna  dei  ragazzi 
che  si  chiamava  Faustina.  La  Pisana  era  una  bimba  vispa, 
irrequieta,  permalosetta ,  dai  begli  occhioni  castagni  e  dai 
lunghissimi  capelli ,  che  a  tre  anni  conosceva  già  certe  sue 
arti  da  donnetta  per  invaghire  di  se,  e  avrebbe  dato  ra« 
gione  a  coloro  che  sostengono  le  donne  non  esser  mai 


48  LE  CONFESSIONI  D'  UN  OTTAUGENARIO. 

bambine,  ma  nascer  donne  belle  e  fatte,  col  germe  in  corpo 
di  tutti  i  vezzi  e  di  tutte  le  malizie  possibili.  Non  era 
sera  che  prima  di  coricarmi  io  non  mi  curvassi  sulla  culla 
della  fenciulletta  per  contemplarla  lunga  pezza;  ed  ella 
stava  là  coi  suoi  occhioni  chiusi  e  con  un  braccino  spor- 
gente dalle  coltri ,  e  V  altro  arrotondato  sopra  la  fronte 
come  un  beli*  angelino  addormentato.  Ma  mentre  io  mi 
deliziava  di  vederla  bella  a  quel  modo ,  ecco  eh*  ella  soc- 
chiudeva gli  occhi  e  balzava  a  sedere  sul  letto  dandomi 
dei  grandi  scappellotti,  e  godendo  avermi  corbellato  coi  fa^r 
le  viste  di  dormire.  Queste  cose  avvenivano  quando  la  Fau- 
stina voltava  r  occhio ,  o  si  dimenticava  del  precetto  avuto, 
poiché  del  resto  la  contessa  le  aveva  raccomandato  di  te* 
nermi  alla  debita  distanza  della  sua  puttina,  e  di  non  la* 
sciarmi  prender  con  lei  eccessiva  confidenza.  Per  me  vi 
erano  i  figliuoli  di  Fulgenzio ,  i  quali  mi  erano  abbominevoli 
più  ancora  del  padre  loro,  e  non  tralasciava  mai  occasione 
di  far  loro  dispetti;  massime  perchè  essi  si  affaccendavano 
di  spifferare  ai  fattore  che  mi  avevano  veduto  dar  un  ba- 
cio alla  contessina  Pisana,  e  portarmela  in  braccio  dalla 
greppia  delle  pecore  fino  alia  riva  della  Peschiera.  Per 
altro  la  fanciuUetta  non  si  curava  al  pari  di  me  delle  al- 
trui osservazioni ,  e  seguitava  a  volermi  bene ,  e  cercava 
farsi  servire  da  me  nelle  sue  piccole  occorrenze,  piutto- 
stochè  dalla  Faustina  o  dalla  Rosa  che  era  V  altra  came- 
riera ,  0  la  donna  di  chiave  che  or  si  direbbe  guardaro- 
be.  Io  era  felice  e  superbo  di  trovar  finalmente  una 
creatura  cui  poteva  credermi  utile;  e  prendeva  un  certo 
piglio  d*  importanza  quando  dicevo  a  Martino  :  —  Dammi  un 
bel  pezzo  di  spago  che  debbo  portarlo  alla  Pisana  !  — -  Cosi 
la  chiamava  con  lui  ;  perché  con  tutti  gli  altri  non  osava 
nominarla  se  non  chiamandola  la  contessina.  Queste  con- 
tentezze peraltro  non  erano  senza  tormento ,  poiché  pur 
troppo  si  verifica  cosi  neil' infanzia  come  noli*  altre  età  il 


CAPITOLO  PRIMO.  40 

proverbio,  che  non  fiorisce  rosa  senza  spine.  Quando  ca- 
pitavano al  castello  signori  del  vicinato  coi  loro  ragazzini 
ben  vestiti  e  azzimati ,  e  con  collaretti  stoccati  e  berrettini 
colia  piuma ,  la  Pisana  lasciava  da  un  canto  me  per  fare 
con  essi  la  vezzosa  ;  e  io  prendeva  un  broncio  da  non  dire 
a  vederla  fare  passettini  e  torcere  il  collo  come  la  gru ,  e 
incantarli  colla  sua  chiacchierina  dolce  e  disinvolta.  Correvo 
allora  allo  specchio  della  Faustina  a  farmi  bello  anch'  io  ;  ma 
ahimè  che  pur  troppo  m' accorgevo  di  non  potervi  riescire  ! 
Avevo  pelle  nera  e  affumicata  come  quella  delle  aringhe, 
le  spalle  mal  composte ,  il  naso  pieno  di  graffiature  e  di 
macchie,  i  capelli  arruffati  e  irti  intorno  alle  tempie 
come  le  spine  d*un  istrice  e  la  coda  scapigliata  come 
quella  d'un  merlo  scappato  dalle  vischìate.  Indarno  mi 
martirizzavo  il  cranio  col  pettine  sporgendo  anche  la  lingua 
perle  sforzo  e  Io  studio  grandissimo  che  ci  metteva:  quei 
capelli  petulanti  si  raddrizzavano  tantosto  più  ruvidi  che 
mai.  Una  volta  mi  saltò  il  ticchio  di  ungerli  come  vedeva 
fare  alla  Faustina ,  ma  la  fatalità  volle  che  sbagliassi  boc- 
cetta, e  invece  di  olio  mi  versai  sul  capo  un  vasetto  d'am-. 
moniaca  eh*  essa  teneva  per  la  convulsione ,  e  che  mi  la- 
sciò per  tutta  la  settimana  un  profumo  di  letamaio  da  ri- 
voltar lo  stomaco.  Insomma  nelle  mie  prime  vanità  fui 
ben  disgraziato,  e  anziché  rendermi  aggradevole  alla  pic- 
cina, e  stoglierla  dal  civettare  coi  nuovi  ospiti,  porgeva  a 
lei  e  a  costoro  materia  di  riso ,  ed  a  me  nuovo  argomento 
di  arrabbiare  e  anche  quasi  d'avvilirmi.  Gli  è  vero  che 
partiti  i  forestieri  la  Pisana  tornava  a  compiacersi  di  farmi 
da  padroncina,  ma  il  malumore  di  cotali  infedeltà  tardava 
a  dissiparsi ,  e  senza  sapermene  liberare ,  trovava  troppo 
varii  i  suoi  capricci,  e  un  po' anche  dura  la  sua  tirannia. 
Ella  non  ci  badava  la  cattivetta.  Avea  forse  odorato  la  pa- 
sta di  cui  ero  fatto,  e  raddoppiava  le  angherie  ed  io  la 
sommissione  e  Y  affetto  ;  poiché  in  alcuni  èsseri  la  devo- 

I.  4 


50  LE  CONFESSIONI  D*  UN  OTTUAGENARIO. 

zione  a  chi  li  tormenta  è  anco  maggiore  della  gratitudine 
per  chi  li  rende  felici.  Io  non  so  se  sian  buoni  o  cattivi , 
sapienti  o  minchioni  cotali  esseri  ;  so  che  io  ne  sono  un 
esemplare  ;  e  che  la  mia  sorte  tal  quale  é  1*  ho  dovuta  tra- 
scinare per  tutti  questi  lunghi  anni  di  vita.  La  mia  co- 
scienza non  è  malcontenta  né  del  modo  né  degli  effetti; 
e  contenta  lei  contenti  tutti,  almeno  a  casa  mia.  —  Devo 
peraltro  confessare  a  onor  del  vero  che  per  quanto  volu- 
bile, civettuola  e  crudele  si  mostrasse  la  Pisana  fin  dai 
tenerissimi  anni ,  ella  non  mancò  mai  d*  una  certa  gene- 
rosità ;  qual  sarebbe  d*  una  regina  che  dopo  avere  schiaf- 
feggiato e  avvilito  per  bene  un  troppo  ardito  vagheggino, 
intercedesse  in  suo  favore  presso  il  re  suo  marito.  A  volte 
mi  baciucchiava  come  il  suo  cagnolino ,  ed  entrava  con  me 
nelle  maggiori  confidenze,  poco  dopo  mi  metteva  a  far  da 
cavallo  percotendo  con  un  vincastro  senza  riguardo  giù  per 
la  nuca  e  traverso  alle  guancie  ;  ma  quando  sopraggiun- 
geva la  Rosa  od  il  fattore  ad  interrompere  i  nostri  comuni 
trastulh,  che  erano,  come  dissi,  contro  la  volontà  della  con- 
tessa, ella  strepitava,  pestava  i  piedi,  gridava  che  voleva 
bene  a  me  solo  più  che  a  tutti  gli  altri ,  che  voleva  stare 
con  me  e  via  via ,  fmchè  dimenandosi  e  strillando  fra  le 
braccia   di  chi  la  portava,  il  suo   gridare  si   ammutiva 
dinanzi  al  tavolino  della  mamma.  Quelle  smanie,  io  con- 
fesso, erano  il  solo  premio  della  mia  abnegazione,  benché 
dappoi  spesse  volte  ho  pensato  che  1*  era  più  orgoglio  ed 
ostinazione,  che  amore  per  me.  Ma  non  mescoliamo  i  giù* 
dizi  temerari  "dell*  età   provetta  colle  illusioni  purissime 
deir  infanzia.  Il  fatto  sta  che  io  non  sentiva  le  busse  che 
mi  toccavano  sovente  per  quella  mia  arroganza  di  volermi 
accomunar  nei  giuochi  alla  contessina ,  e  che  contento  e 
beato  mi  riduceva  nella  mia  cucina  a  guardar  Martino  che 
grattava  formaggio. 

L*  altra  figliuola  della  contessa,  che  aveva  nome  Clara, 


CAPITOLO  PRIMO.  51 

era  già  zitella  quando  io  apersi  gli  occhi  a  guardare  le 
cose  del  mondo.  Era  dessa  la  primogenita,  una  fanciulla 
bionda,  pallida  e  mesta,  come  l'eroina  d*una  ballata  o 
l'Ofelia  di  Shakspeare:  pure  ella  non  avea  letto  nessuna 
ballata  e  non  conosceva  certo  l' Amleto  neppur  di  nome. 
Pareva  che  la  lunga  consuetudine  colla  nonna  inferma  avesse 
riverberato  sul  suo  viso  il  queto  splendore  di  quella  vec* 
chiaia  serena  e  venerabile.  Certo  non  mai  figliuola  vegliò 
la  madre  con  maggior  cura  di  quella  eh'  essa  adoperava  nel* 
r  indovinare  pefsin  le  brame  della  nonna  :  e  le  indovinava 
sempre,  perchè  la  continua  usanza  fra  di  loro  le  aveva  av- 
vezzate ad  intendersi  con  un  sol  giro  di  occhiate.  La  con* 
tessa  Clara  era  bella  come  lo  potrebbe  essere  un  serafino 
che  passasse  fra  gli  uomini  senza  pur  lambire  il  lezzo 
della  terra,  e  senza  comprenderne  1*  impurità  e  la  sozzura. 
Ma  agli'  occhi  dei  più  poteva  parer  fredda ,  e  questa  fred- 
dezza anche  scambiarsi  per  una  tal  quale  alterigia  ari- 
stocratica. Eppure  non  v*era  anima  più  candida,  più  mo- 
desta della  sua;  tantoché  le  cameriere  la  citavano  per  un 
modello  di  dolcezza  e  di  bontà.  E  tutti  sanno  che  negli 
elogi  delle  padrone ,  il  suffragio  di  due  cameriere  equivale 
di  per  sé  solo  ad  un  volume  di  testimonianze  giurate. 
Quando  la  nonna  abbisognava  di  un  caffè  o  d'una  ciocco- 
lata, e  non  era  alcuno  nella  stanza,  non  s'accontentava 
ella  di  sonar  la  campanella ,  ma  scendeva  in  persona  alla 
cucina  per  dar  gli  ordini  alla  cuoca  ;  e  mentre  questa  ap- 
prontava il  bisognevole,  stava  pazientemente  aspettando 
coi  ginocchi  un  po'  appoggiati  allo  scalino  del  focolare  ;  od 
anche  le  dava^mano  nel  ritirar  lacocoma  dal  fuoco.  Veden- 
dola starsi  in  quel  modo ,  la  cucina  mi  pareva  allora  ri- 
schiarata da  una  luce  angelica ,  e  non  la  mi  sembrava  più 
quel  luogo  tristo  ed  oscuro  di  tutti  i  giorni.  E  qui  mi  di- 
manderanno alcuni  perché  nella  mia  descrizione  io  torni 
sempre  alla  cucina,  e  perchè  in  essa  e  non  nel  tinello  o 


52  LE  CONFESSIONI  D' UN  OTTUAGENARIO. 

nella  sala  io  abbia  introdotto  i  miei  personaggi.  Cosa  na- 
turalissima e  risposta  facile  a  darsi  !  La  cucina  essendo  la 
dimora  abituale  del  mio  amico  Martino,  e  T unico  luogo  nel 
quale  potessi  stare  senza  essere  sgridato ,  (in  merito  forse 
del  buio  che  mi  sottraeva  all'  attenzione  di  tutti)  fu  il  più 
consueto  ricovero  della  mia  infanzia;  sicché  come  il  cit- 
tadino ripensa  con  piacere  ai  passeggi  pubblici  dov'ebbe  i 
suoi  primi  trastulli,  io  invece  ho  le  mie  prime  memorie 
contornate  dal  fumo  e  dall*  oscurità  della  cucina  di  Fratta. 
Là  vidi  e  conobbi  ì  primi  uomini  ;  là  raccolsi  e  rimuginai 
i  primi  affetti,  le  prime  doglianze,  i  primi  giudizi.  Onde 
avvenne  che  se  la  mia  vita  corse  come  quella  degli  altri 
nomini  in  vari  paesi,  in  varie  stanze,  in  diverse  dimore,  i 
miei  sogni  invece  mi  condussero  quasi  sempre  a  spaziare 
nelle  cucine.  É  un  ambiente  poco  poetico ,  lo  so ,  ma  io 
scrivo  per  dire  la  verità ,  e  non  per  dilettare  la  gente  con 
fantasie  prettamente  poetiche.  —  La  Pisana  aveva  tanto 
orrore  di  quel  sitacelo  scuro ,  profondo ,  mal  selciato ,  e 
dei  gatti  che  lo  abitavano,  che  rade  volte  vi  metteva  piede  se 
non  per  inseguirmi  a  colpi  di  bacchetta.  Ma  la  contessina 
Clara  ali*  incontro  non  ne  mostrava  alcun  disgusto ,  e  ci 
veniva  quando  occorreva  senza  torcer  la  bocca  o  alzar  le 
gonnelle  come  facevano  persino  quelle  schizzinose  delle 
cameriere.  Laonde  io  gongolava  tutto  di  vederla  :  e  se  la 
chiedeva  un  bicchier  d'acqua  ero  beato  di  porgerglielo,  e 
di  sentirmi  dire  graziosamente;  —  Grazie,  Carlino!  —  Ed 
io  poi  mi  rintanava  in  un  cantuccino  pensando  :  Oh  come 
son  belle  queste  due  parole  :  Grazie ,  Carlino  !  Peccato  che 
la  Pisana  non  me  lo  abbia  mai  detto  con  una  vocina  cosi 
buona  e  carezzevole  I 


53 


CAPITOLO  SECONDO 


Dove  1^  sa  finalmente  chi  io  mi  sia,  s* incomincia  a  tratteggiare  Umio 
temperamento ,  l' indole  della  contessa  Pisana ,  e  le  abitudini  dei 
signori  Castellani  di  Fratta.  Si  dimostra  di  più,  come  le  passioni  de- 
gli uomini  maturi  si  dis^poino  alla  bella  prima  nei  fieuticiulli ,  come 
io  imparassi  a  compitare  dal  Piovano  di  Teglie,  e  la  contessa  Clara 
a  sorridere  dal  signor  Lucilio. 


11  maggiore  effetto ,  prodotto  nei  lettori  dal  Capitolo 
Primo ,  sarà  stata  la  curiosità  di  saper  finalmente  chi  fosse 
questo  Carlino.  Fu  infatti  un  gran  miracolo  il  mio  od  una 
giunteria  solenne,  di  menarvi  a  zonzo  per  un  intero  capi- 
tolo della  mia  vita ,  parlandovi  sempre  di  me ,  senza  dir 
prima  chi  io  mi  sia.  Ma  bisognando  pure  dirvelo  una  volta 
0  r  altra,  sappiate  adunque  che  io  nacqui  figliuolo  ad  una 
sorella  della  contessa  di  Fratta  e  perciò  primo  cugii(o  delle 
contessine  Clara  e  Pisana.  Mia  madre  aveva  fatto,  com*io 
direi,  un  matrimonio  di  scappata  coli* illustrissimo  sig.  Te- 
derò Altoviti,  gentiluomo  di  Torcello;  cioè  era  fuggita  con 
lui  sopra  una  galera  che  andava  in  Levante,  e  a  Corfù 
s' erano  sposati.  Ma  parve  che  il  gusto  dei  viaggi  le  passasse 
presto,  perchè  di  li  a  quattro  mesi  tornò  senza  marito, 
abbronzata  dal  sole  di  Smirne,  e  per  di  più  incinta.  Detto 
fatto,  partorito  che  la  ebbe  mi  mandò  senza  compUmenti  a 
Fratta  in  un  canestro  ;  e  cosi  divenni  ospite  della  zia  Y  ot- 
tavo giorno  dopo  la  mia  nascita.  Quanto  gradito,  ognuno 
lo  può  argomentare  dal  modo  con  cui  ci  capitava.  Intanto 
mia  madre,  poveretta ,  espulsa  da  Venezia  per  istanza  della 
famiglia,  erasi  acquartierata  a  Parma  con  un  capitano  sviz- 
zero; e  di  là  tornata  a  Venezia  per  implorarvi  la  pietà  di 
sua  zia,  la  era  morta  allo  spedale,  senza  che  un  cane  an- 
dasse a  chiedere  di  lei.  Queste  cose  me  le  raccontava  Mar- 


54  LE  CONFESSIONI  D'UN   OTTUAGENARIO. 

tino,  e  raccontandole  mi  faceva  piangere;  ma  io  non  seppi 
mai  donde  io  avesse  saputo.  Quanto  a  mio  padre,  dicevano 
che  era  morto  a  Smirne  dopo  fuggitagli  la  moglie  ;  alcuni  as- 
serivano di  crepacuore  per  questo  abbandono  ;  altri  di  dispe- 
razione per  debiti  ;  altri  d' un*  infiammazione  buscata  col 
bere  troppo  vino  di  Cipro.  Peraltro  la  storia  genuina  non 
si  era  ancor  potuta,  sapere,  e  correva  anche  una  vaga  voce 
nei  levantini  che  prima  di  morire  egli  si  fosse  fatto  turco. 
Turco  o  non  turco  lui ,  a  Fratta  avevano  battezzato  me  sul 
dubbio  che  non  lo  avessero  fatto  a  Venezia ,  e  siccome  la 
cura  di  sortirmi  il  nome  fu  lasciata  al  piovano ,  cosi  egli 
m'impose  il  nome  del  santo  di  quel  giorno  che  era  ap- 
punto S.  Carlo.  Non  aveva  predilezione  per  nessun  santo 
del  Paradiso  quel  dabben  prete ,  e  nemmen  voglia  di  rom- 
persi il  capo  per  comporre  un  nome  di  conio  singolare,  ed 
io  «gliene  son  grato  perchè  Y  esperienza  mi  dimostrò  in  se- 
;^ito  che  S.  Carlo  non  vai  punto  dammeno  degli  altri. 
La  signora  contessa  aveva  abbandonato  solo  da  qualche 
mese  la  sua  vita  brillante  di  Venezia ,  quando  le  capitò  il 
canestro  ;  laonde  figuratevi  se  ne  vide  con  poca  stizza  il 
contenuto  !  Con  tutte  quelle  noie  e  fastidi  che  l' aveva ,  ag- 
giungersele anche  questo  di  aver  un  bambino  da  dar  a  ba- 
lia —  e  per  giunta  il  bambino  d' una  sorella  che  avea  di- 
sonorato sé  e  la  famiglia  ;  e  impasticciato  quel  suo  ma- 
trimonio con  un  mezzo  galeotto  di  Torcello ,  che  non  ci  si 
aveva  ancor  potuto  veder  dentro  chiaro!  La  signora  con- 
tessa, fin  dalle  prime  occhiate,  senti  adunque  per  me  Y  odio 
pii\  sincero,  ed  io  non  tardai  a  provarne  le  conseguenze. 
Primo  punto  si  giudicò  inutile,  per  un  serpentello  uscito 
non  si  sapeva  di  dove ,  prender  in  casa  od  assoldare  una 
balia.  Perciò  io  fui  consegnato  alle  cure  della  Provvidenza , 
e  mi  facevano  girare  da  questa  casa  a  quella,  dove  vi  fos- 
sero mammelle  da  succhiare  come  il  porcello  di  S.  Anto- 
nio, 0  il  figlio  del  Comune.  Io  sono  fratello  di  latte  di 


CAPITOLO  SECONDO.  55 

tutti  gli  uomini,  di  tutti  i  vitelli,  di  tutti  i  capretti  che 
nacquero  in  quel  tomo  nella  giurisdizione  del  castello  di 
Fratta  ;  ed  ebbi  oltre  a  tutte  le  mamme,  le  capre  e  le  gio- 
venche ,  anche  tutte  le,  vecchie  e  i  vecchi  del  circondario. 
Martino  infatti  mi  raccontava  che  vedendomi  qualche  volta 
innaspato  per  la  fame  avea  dovuto  compormi  un  certo  in- 
tingolo di  acqua ,  burro^  zucchero  e  farina ,  col  quale  m'in- 
gozzava finché  il  cibo  giunto  alla  gola  mi  impedisse  di  pian- 
gere. E  lo  stesso  mi  succedeva  in  moke  case,  dove  le  mam- 
melle tassate  per  nutrirmi  in  quella  giornata  erano  già-state 
munte  da  qualche  affamato  bamboccio  di  diciotto  mesi. 
Vissuto  cosi  nei  primi  anni  per  un  vero  miracolo,  il  porti- 
naio del  castello ,  che  era  anche  il  registratore  dell*  oro- 
logio della  Torre  e  T  armaiuolo  del  territorio,  avea  par- 
tecipato con  Martino  alla  gloria  di  farmi  fare  i  primi  passi. 
Gli  era  un  certo  mastro  Germano ,  un  vecchio  buio  della  ge< 
aerazione  passata,  che  aveva  forse  sull'  anima  parecchi  omi- 
cidi, ma  che  avea  certo  trovato  il  modo  di  rappaciarsi  con 
Domeneddio,  perchè  cantava  e  burlava  da  mattina  a  sera 
raccogliendo  immondizie  lungo  le  vie  in  una  sua  carriuola, 
per  concimare  un  Campetto  che  teneva  in  affitto  dal  pa- 
drone. E  beveva  all'  osteria  ì  suoi  boccaletti  di  Riboia  con 
una  serenità  veramente  patriarcale.  Pareva ,  a  vederlo,  la 
coscienza  più  tranquilla  della  parrocchia.  E  la  memoria  di 
queir  uomo  mi  condusse  poi  a  conchiudere  che  la  coscienza 
ognuno  di  noi  se  la  aggiusta  a  proprio  grado  ;  cosicché  per 
molti  sarebbe  un  sorbir  un  uovo  quello  che  pare  ad  altri 
gravissimo  raalefizio.  Mastro  Germano  ne  aveva  accoppati 
alquanti  in  tempo  di  sua  gioventù  in  servizio  del  castellano 
di  Venchieredo  ;  ma  di  questa  freddura  egli  pensava  che 
sarebbe  toccato  al  padrone  sbrattarsela  con  Dio,  e  per  sé, 
fatta  la  sua  confessione  pasquale ,  si  sentiva  innocente  come 
l'acqua  di  fontana.  Non  erano  cavilli  coi  quali  tenesse  quieti 
i  rimorsi,   ma   una  massima  generale  che  gli  avea  ar- 


56  LE  CONFESSIONI  D'UN  OTTUAGENARIO. 

mato  r  anima  di  una  triplice  corazza  contro  ogni  malinco- 
nia. Passato  eh'  egli  era  agli  stipendi  dei  castellani  di  • 
Fratta  come  capo-sgherri,  avea  preso  su  il  costume  di  dir 
Rosari,  eh* era  il  distintivo  principale  de*  suoi  nuovi  satel- 
liti ;  e  cosi  avea  finito  di  purgarsi  del  vecchio  lievito.  Al- 
lora poi  che  i  settant'  anni  sonati  gli  ayeano  procacciato  la 
giubilazione  c^lla  custodia  del  portone ,  e  la  soprainten- 
denza  delle  ore ,  credeva  fermamente  che  la  via  da  lui  bat- 
tuta fosse  proprio  quella  che  conduce  al. Papato.  Fra  Mar- 
tino e  lui  si  può  credere  che  non  erano  sempre  della  stessa 
opinione.  Il  primo  nato  fatto  per  fare  il  Cappa  Nera  d'un 
patrizio  di  Rialto  ;  il  secondo  educato  a  tutte  le  birberie 
ed  i  soprusi  dei  Zaffi  d'allora;  quello  cameriere  diploma- 
tico d'un  giurisdicente  incipriato;  questi  lancia  spezzata 
del  più  prepotente  castellano  della  Bassa.  E  quando  fra  loro 
sorgeva  qualche  disputa,  se  la  prendevano  con  me ,  e  cia- 
scuno voleva  togliermi  all'avversario  vantando  maggiori 
diritti  sulla  mia  persona.  Ma  più  spesso  andavano  d'ac- 
cordo con  tacita  tolleranza ,  ed  allora  godevano  in  comune 
dei  progressi  che  vedevano  fare  alle  mie  gambette ,  e  ac- 
cosciati un  di  qua  e  un  di  là  sul  ponte  del  castello ,  mi  fa- 
cevano trottolare  dalle  braccia  dell'uno  a  quelle  dell'altro. 
Quando  la  contessa,  uscendo  col  Piovano  di  Teglie  a  qual- 
che visita  di  Portogruaro  o  alla  passeggiata  del  dopopranzo, 
li  sorprendeva  in  questi  esercizi  di  pedagogia ,  volgeva  loro 
una  per  parte  due  occhiate  da  scomunica  ;  e  se  io  le  dava 
tra  le  gambe  non  mancava  mai  di  favorirmi  fin  d' allora 
quella  tale  squassatina  nella  coppa.  Io  poi  strillando  e  tre- 
mando di  spavento ,  mi  rifugiava  tra  le  braccia  di  Martino , 
e  la  contessa  tirava  oltre  brontolando  delle  fanciullaggini 
di  quei  due  vecchi  matti,  che  per  tali  erano  conosciuti  i 
mìei  due  mentori  presso  la  gente  di  cucina.  —  Comunque 
la  sia,  per  opera  dei  due  vecchi  matti  io  divenni  saldo 
sulle  gambe,  e  capace  anche  di  scappar  ben  lontano  fin 


CAPITOLO  SECONDO.  57 

'*  sotto  il  tìglio  della  parrocchia,  quando  vedeva  spuntar 
sotto  l'androne  la  cuffietta  hianca  della  signora  zia.  Mi 
attento  di  chiamarla  zia ,  ora  poveretta  che  la  è  morta  da 
un  mezzo  secolo;  poiché  per  allora,  appena  fui  in  grado 
dì  pronunciar  parola ,  m' insegnarono  per  suo  comando  a 
chiamarla  la  signora  contessa  e  cosi  seguitai  sempre  do- 
po, rimanendo  per  tanto  accordo  dimenticata  la  nostra 
parentela.  Fu  in  quel  tempo  che  diventando  io  grandicello 
e  non  garbando  alla  contessa,  vedermi  sempre  sul  ponte» 
pensarono  affidarmi  a  quel  tal  Fulgenzio  sagrestano ,  del 
quale  io  feci  sempre  quel  conto  che  voi  sapete.  Credeva 
la  castellana  disavvezzarmi  cosi  dalla  sua  Pisana  immischian- 
domi cai  fanciulletti  del  Santese;  ma  queir  istinto  di  con- 
traddizione, che  è  anche  nei  fanciulli,  contro  coloro  che  co- 
mandano a  rovescio  di  ragione,  mi  faceva  anzi  star  attac- 
cato piik  che  mai  alla  mia  estrosa  damina.  Gli  è  vero  che  an- 
dando poi  innanzi ,  e  trovandosi  in  due  non  abbastanza 
numerosi  pei  nostri  giochi,  tirammo  entro  a  far  lega  tutta 
la  ragazzaglia  air  intorno,  con  grande  scandalo  delle  ca- 
meriere ,  che  per  paura  della  padrona  ci  portavano  via  la 
Pisana  non  appena  se  ne  accorgevano.  Questa  però  non  si 
lasciava. sbigottire;  e  siccome  tanto  la  Faustina  che  la  Rosa 
avevano  via  il  capo  dietro  i  loro  belli ,  non  le  mancava  agio 
di  tornar  loro  a  scappare  per  rimescolarsi  con  noi.  Cre- 
sciuta la  banda,  era  cresciuta  in  lei  di  pari  passo  Tambi- 
zìoncella  di  tener  cattedra;  e  siccome  Fera  una  fanciul- 
letta,  come  dissi,  troppo  svegliata,  e  le  piaceva  far  la  don- 
netta, cominciarono  gli  amoretti,  le  gelosie,  le  nozze,  i  di- 
vorzi ,  i  rappaciamenti  ;  cose  tutte  da  raggazzi  s*  intende , 
ma  che  pur  dinotavano  la  qualità  della  sua  ìndole.  Anche 
non  voglio  dire  che  ci  fosse  poi  tutta  questa  innocenza  che 
si  crederebbe  ;  e  mi  maraviglio  come  la  si  lasciasse ,  la  con- 
tessina ,  ruzzolar  nel  fieno  e  accavallarsi  con  questo  e  con 
quello  ;' sposandosi  per  burla  e  facendo  le  viste  di  dormir 


58  LE   CONFESSIONI  D'  UN*  OTTUAGENARIO. 

collo  sposo ,  e  mandando  via  in  quelle  dilicate  circostanze 
tutti  i  testimoni  importuni.  Chi  le  aveva  insegnato  cotali 
pratiche?  Io  non  vel  saprei  dire  di  certo  ;  ma  per  me  creda 
che  la  fosse  nata  colia  scienza  infusa  sópra  tali  materie. 
Quello  poi  che  dovea  spaventare  si  era ,  eh*  ella  non  restava 
mai  due  giorni  coU'egual  amante  o  collo  stesso  marito ,  ma 
li  cambiava  secondo  la  luna.  E  ì  fanciulli  vilianelii  che  ver- 
gognosi, e  più  per  rispetto  e  soggezione  che  per  altro,  si 
prestavano  a  tali  commedie ,  non  se  ne  curavano  punto. 
Ma  io  che  ci  aveva  la  mia  idea  fissa  ne  aveva  una  bile  ed 
un  crepacuore  indicibile,  quando  mi  vedevo  scartato  e  mi 
toccava  lasciarla  soletta  col  figliuolino  del  castaido  o  con 
quello  dello  speziale  di  Fossalta.  Vedete  che  la*  non  era 
neppur  tanto  sottile  sulla  scelta.  Le  bastava  di  cambiare: 
ed  è  poi  anche  vero  che  dei  più  sudici  o  malcreati  la  si 
stancava  più  presto  che  d'ogni  altro.  Ora  che  ci  penso 
freddamente  (son  cose  d' ottant' anni  fa  o  poco  meno)  io 
dovea  inorgoglirne;  che  a  me  solo  restava  qualche  volta  il 
vanto  di  godere  per  tre  giorni  filati  delle  sue  grazie ,  e  se 
agli  altri  ragazzini  il  turno  scadeva  ogni  mese ,  a  me  in- 
vece esso  si  ripeteva  quasi  tutte  le  settimane.  Altrettanto 
girevole  che  la  era  e  arrogante  nel  congedare ,  la  si  faceva 
poi  negli  inviti  lusinghiera  ed  imperiosa.  Bisognava  ubbi- 
dirla ad  ogni  costo  ,  ed  amarla  come  imponeva  lei  ;  e  ri- 
dere anche  per  soprammercato ,  perchè  se  le  accadeva  di 
trovar  il  broncio  allo  sposo ,  era  anche  si  trista  da  perco- 
terlo.  Io  credo  che  mai  corte  d'Amore  sia  stata  governata 
da  una  sola  donna  con  tanta  tirannia.  —  Se  mi  arresto  a 
lungo  sopra  questi  incidenti  puerili ,  gli  è  perche  ci  ho  le 
mie  ragioni  ;  e  prima  di  tutto  perchè  non  mi  sembrano 
tanto  puerili  come  alla  comune  dei  moralisti.  Lasciando 
andare ,  che ,  come  accennava  in  addietro ,  anche  i  ragazzi 
hanno  la  loro  malizia ,  non  mi  pare  per  nessun  conto  dice* 
vele  e  profittevole  quella  libertà  fanciullesca ,  dalla  quale 


CAPITOLO  BEGONDO.  59 

sovente  i  sensi  vengono  stuzzicati  prima  dei  sentimenti, 
con  sommo  pericolo  dell'  euritmia  morale  per  tutta  la  vita. 
Quanti  uomini  e  donne  di  gran  senno  ereditarono  la  vei^ 
gognosa  necessità  del  libertinaggio  dalle  abitudini  dell*  in- 
fanzia? —  Parliamoci  schietto.  —  La  metafora  di  assomi- 
gliar Tuomo  ad  una  pianta ,  che  tenerella  si  torce  e  si  rad- 
drizza a  talento  del  coltivatore,  fu  bastantemente  adoperata* 
perchè  possa  usarla  anch'  io  come  una  buona  maniera  di 
raffronto.  Ma  più  che  una  tale  metafora  varrà  a  spiegar  la 
mia  idea  V  apologo  del  cauterio ,  che  aperto  una  volta  non 
si  può  più  rinchiudere  :  gli  umori  concorrono  a  quella  parte, 
e  convien  lasciarli  colare  sotto  pena  di  guastarne  altrimenti 
tutto  l'organismo.  Data  la  sveglia  ai  sensi  come  si  può  ne* 
gli  anni  dell'  ignoranza ,  sopravverrà  si  la  ragione  a  ver- 
gognarsene 0  a  lamentarne  la  sozza  padronanza  ;  ma  come 
sopravviene  la  forza  di  debellarli  e  di  rimetterli  al  loro  po- 
sto di  sudditi?  —  Lo  sviluppo  seguita  l' avviamento  che 
gli  si  diede  nei  principii,  in  onta  all'elegia  della  ragione 
e  al  rossore  che  se  ne  prova;  e  cosi  si  formano  quegli  es- 
seri mezzi,  anzi  doppi,  nei  quali  la  depravazione  dei  costumi 
è  unita  all'  altezza  dell'  intelletto ,  e  fino  ad  un  certo  segno 
anche  all'  altezza  dei  sentimenti.  Saffo  ed  Aspasia  appar- 
tengono alla  Storia  non  alla  Mitologia  greca;  e  sono  due 
tipi  di  quelle  anime  capaci  di  grandi  passioni,  non  di  grandi 
affetti ,  quali  se  ne  formano  tante  al  nostro  tempo ,  per  la 
sensuale  licenza  che  toglie  ai  fanciulli  di  essere  innocenti, 
prima  ancora  che  possano  diventare  colpevoli.  Si  dirà  che 
l'educazione  cristiana  distrugge  poi  i  perniciosi  effetti  di 
quelle  prime  abitudini.  —  Ma  lasciando  che  è  tempo  spre- 
cato quello  nel  quale  si  distrugge,  e  invece  si  avrdt»be 
potuto  edificare ,  io  credo  che  una  tale  educazione  religiosa 
serva  meglio  a  velare  che  ad  estirpare  il  male.  Tutti  sanno 
quali  stenti  indurassero  sant'Agostino  e  sant'Antonio  per 
domare  gli  stimoli  della  carne  e  vincere  le  tentazioni  ;  ora 


60  LE  CONFESSIONI  D'  UN  OTTUAGENARIO. 

pochi  pretenderanno  esser  santi  come  loro ,  eppur  quanti 
ne  trovate  che  pratichino  le  eguali  astinenze  per  ottenerne 
gli  uguali  effetti?  É  segno  che  tutti  si  rassegnano  a  pigliar 
le  cose  come  stanno  ;  contenti  di  salvar  la  decenza  colla 
furberia  della  gatta  ohe  copre  di  terra  tutte  le  immondizie, 
come  dice  e  consiglia  l'Ariosto.  Si ,  si ,  ve  lo  dico  e  ve  lo 
confermo  ;  giovani  e  vecchi ,  grandi  e  piccini ,  credenti  o 
miscredenti ,  pochi  vivono  spesso  che  attendano  e  vogliano 
combattere  le  proprie  passioni;  e  confinare  i  sensi  nella 
sentina  dell*  anima ,  dove  la  natura  civile  ha  segnato  loro 
il  posto.  Nato  il  male,  non  è  questo  il  secolo  de*cilicii  e 
delle  mortificazioni  da  sperarne  il  rimedio.  Ma  la  educa- 
zione potrebbe  far  molto  coltivando  la  ragione,  la  volontà 
e  la  forza,  prima  che  i  sensi  prendano  il  predomìnio.  Io 
non  sono  bigotto:  e  non  predico  pel  puro  bene  delle  anime. 
Predico  pel  bene  di  tutti  e  pel  vantaggio  della  società  ; 
alla  quale  la  sanità  dei  costumi  è  profittevole  e  necessaria , 
come  la  sanità  degli  umori  al  prosperare  d*un  corpo.  La 
robustezza  fisica,  la  costanza  dei  sentimenti,  la  chiarezza 
delle  idee ,  e  la  forza  dei  sacrifizii  sono  suoi  corollarii  ;  e 
queste  doti  meravigliose ,  saldate  per  lunga  consuetudine 
negli  individui,  e  con  essi  portate  ad  operare  nella  sfera 
sociale,  tutti  conoscono  come  potrebbero  ingerminare, 
proteggere,  edaffrettare  i  migliori  destini  d'un' intera  na- 
zione. Invece  i  costumi  sensuali,  molli,  scapestrati  fanno 
che  r  animo  non  possa  mai  affidarsi  di  non  essere  svagato 
da  qualche  altissimo  intento  per  altre  basse  ed  indegne  ne- 
cessità :  il  suo  entusiasmo  fittizio  si  svampa  d' un  tratto ,  o 
almeno  diventa  un'  altalena  di  sforzi  e  di  cadute,  di  fatiche 
e  di  vergogne,  di  lavoro  e  di  noje.  L' incancrenirsi  di  siffatti 
costumi  sotto  r orpello  luccicante  della  nostra  civiltà,  é  la 
sola  causa  per  cui  la  volontà  è  diventata  aspirazione ,  i 
fatti,  parole,  le  parole,  chiacchiere  ;  e  la  scienza  si  è  fatta 
utilitaria,  la  concordia  impossibile,  la  coscienza  venale,  la 


CAPITOLO  SECONDO.  61 

vita  vegetativa,  nojosa,  abbominevole.  In  qual  modo  volete 
far  durare  uno ,  due ,  dieci ,  vent*  anni  in  uno  sforzo  vir- 
tuoso, altissimo,  nazionale,  milioni  d'uomini  de'  quali  nep- 
pur  uno  è  capace  di  regger  a  quello  sfprzo  tre  mesi  conti- 
nui? Non  è  la  concordia  che  manca,  è  la  possibilità  della 
concordia,  la  quale  deriva  da  forza  e  da  perseveranza.  La 
concordia  degli  inetti  sarebbe  buona  da  fame  un  boccone, 
come^ece  di  Venezia  il  caporalino  d'Àrcole.  Ora,  quando 
sarà  bisogno  che  le  forze  si  sieno  quadruplicate ,  troverete 
in  quella  vece  che  la  maggior  parte  si  è  infiacchita,  sviata, 
capovolta:  e  invece  d'aver  fatto  un  passo  innanzi  avrà 
indietreggiato  di  due.  —  Vi  parrà  qui  di  esser  ben  lontani 
col  discorso  dalle  piccole  e  ridicole  lasciviette  fanciullesche  ; 
ma  guardate  bene,  e  vedrete  che  le  si  avvicinano  ed  ingran- 
discono, come  dietro  la  lente  d'un  cannocchiale  le  macchie 
del  sole. 

Io  che  portai  da  natura  un  temperamento  meno  che 
tiepido,  dovetti  forse  a  questa  circostanza  di  andar  esente 
dal  disordine,  che  deriva  nel  nostro  stato  morale  dalla  pre- 
cocità dei  sensi.  Per  quanto  mi  ricorda,  le  battaglie  del- 
l'anima si  svegliarono  in  me  prima  di  quelle  della  carne; 
ed  appresi  per  fortuna  ad  amare  prima  che  a  desiderare. 
Ma  il  merito  non  fu  mio;  come  non  fu  colpa  della  Pisana 
se  la  caparbietà,  l'arroganza  e  l'ignara  malizia  infantile  fo- 
mentarono la  sua  indole  impetuosa,  varia,  irrequieta,  e  gli 
istinti  precoci,  veementi,  infedeli.  Dalla  vita  che  le  si  la- 
sciò menare  essendo  bimba  e  zittella,  sorsero  delle  eroine  ; 
non  mai  delle  donne  avvedute  e  temperanti ,  non  delle 
buone  madri ,  non  delle  spose  caste ,  uè  delle  amiche  fide 
e  pazienti  :  sorgono  creature  che  oggi  sacrificherebbero  la 
vita  ad  una  causa,  per  cui  domani  non  darebbero  un  nastro. 
É  presso  a  poco  la  scuola  dove  si  temprano  le  momen- 
tanee e  grandissime  virtù,  e  i  grandi  e  duraturi  vizi  delle 
ballerine ,  delle  cantanti,  delle  attrici  e  delle  avventuriere. 


62  LE  CONFESSIONI  D  UN  OTTUAGENARIO. 

La  Pisana  mostrava  fm  da  fanciuUetta  una  rara  intel- 
ligenza; ma  questa  la  si  veniva  viziando  fin  d*  allora  fra  le 
.  frivolezze  e  le  vanità  cui  era  lasciata  in  balia.  La  moglie 
I  del  capitano  Sandracca,  la  signora  Veronica,  che  le  faceva 
da  maestra,  durava  una  bella  pazienza  a  raccogliere  per  un 
quarto  d*ora  il  suo  cervellino  nella  riga  che  le  toccava 
compitare.  Sicura  d*  apprender  tutto  con  somma  agevolezza, 
la  ragazzina  studiava  il  primo  pezzo  della  lezione  e  lasciava 
il  resto;  ma  cosi,  anziché  fortificarsi  la  facilità  dell* impa- 
rare, si  generava  in  lei  quella  di  dimenticare.  Le  lodi  tal- 
volta la  spronavano  a  mostrarsene  degna  ;  ma  poco  stante 
qualche  capriccio  le  facea  porre  da  un  altro  canto  questa 
breve  ambizioncella.  Avvezza  a  condursi  colla  sola  regola 
del  proprio  talento,  la  voleva  cambiare  divertimenti  ed  oc- 
cupazioni ogni  tratto  ;  non  sapendo  che  questo   è  il  vero 
mezzo  per  annojarsi  di  tutto,  per  non  trovar  più  né  requie 
né  contento  nella  vita,  e  per  finire  col  non  sentirsi  mai  fe- 
lici ,  appunto  per  volerlo  esser  troppo  e  in  cento  modi  di- 
versi. La  scienza  della  felicità  è  Tarte  della  moderazione; 
ma  la  piccina  non  potea  vedere  tant*  oltre ,  e  sbizzarriva 
cosi,  poiché  gliene  davano  ampia  facoltà.  Superba  di  co- 
mandare e  d'esser  la  prima  in  tutto,  e  di  veder  le  cose 
ordinate  a  modo  proprio,  non  é  strano  eh'  ella  cercasse  ac- 
comodarle colla  bugia ,  quando  non  le  conosceva  tali  da 
indurre  negli  altri  1*  opinione  altissima  che  la  voleva  far 
concepire  di  sé.  Siccome  poi  tutti  la  adulavano  e  fingevano 
crederle,  ella  pigliava  sul  serio  cotal  dabbenaggine ,  e  nep- 
pur  si  cursfva  di  render  verisimili  la  sue  fandonie.  Sovente 
accadeva  che  per  dar  ragione  di  una  ne  dovQsse  inventar 
due  ;  e  quattro  poi  per  portar  avanti  queste  due,  e  cosi  via 
di  seguito  fino  airinfìnito.  Ma  la  era  d' una  fecondità  e  di 
una  prontezza  prodigiosa  senza  mai  scomporsi,  o  mostrar 
timore  che  altri  non  credesse,  o  curarsi  degl*  impicci  che 
le  potessero  venire  dalla  sua  finzione.  Credo  la  si  avvez- 


CAPITOLO  SECONDO.  63 

zasse  tanto  a  far  la  comica,  che  a  poco  a  poco  non  sapea 
nemmen  discernere  in  se  stessa  il  vero  dall*  immaginato, 
io  poi ,  costretto  sovente  a  tenerle  il  sacco,  lo  teneva  con 
tanto  mal  garbo  che  si  scopriva  tosto  il  marrone;  ma  mai 
eh* ella  perciò  mostrasse  dispetto  o  rincrescimento:  sem- 
brava che  fosse  già  disposta  a  non  aspettarsi  di  meglio  da 
me,  e  che  si  credesse  tanto  superiore  da  non  doversi  le 
sue  asserzioni  porre  in  dubbio  per  la  contraria  testimo« 
nianza  d*un  terzo.  Gli  é  vero  che  i  castighi  toccavano  tutti 
a  me  ;  e  che  almeno  per  questo  lato  la  sua  imperturbabi- 
lità non  aveva  nulla  di  meritorio.  Mi  toccavano ,  pur  troppo, 
frequenti  e  salati,  perchè  li  miei  spassi  giornalieri  con  lei 
erano  una  contìnua  infrazione  ai  precetti  delia  contessa,  e 
senza  sindacare  di  chi  fosse  il  torto,  la  colpa  punita  prima 
era  la  mia,  perchè  la  più  patente  e  recidiva.  D'altra  parte  nes* 
suno  avrebbe  osato  castigare  la  contessina  all'  infuori  di  sua 
madre  ;  e  costei  per  solito  non  se  ne  dava  pensiero  più  che 
d'una  figliuola  altrui.  Per  la  Pisana  c'era  la  donna  dei  ra^ 
^azzi^  e  fino  che  non  l' avesse  dieci  anni,  la  vigilanza  ma- 
terna si  dovea  limitare  a  pags^re  due  ducati  il  mese  alla 
Faustina.  Dai  dieci  anni  ai  venti  il  convento,  e  dai  venti  in  su 
la  Provvidenza  :  ecco  la  maniera  d'educazione  che  secondo  la 
contessa  dovea  bastare,  per  isdebitarla  di  ogni  dovere  verso 
la  prole  femminile.  La  Clara  era  uscita  di  convento  ancor 
tenerella  per  far  l'infermiera  alla  nonna;  ma  la  stanza 
della  nonna  appunto  le  tenea  vece  di  monastero,  e  la  di& 
fetenza  non  istava  altro  che  nei  nomi.  Quella  cara  contessa, 
abbandonata  dalla  gioventù  e  dalle  passioni  che  pur  le  ave- 
vano dato  sentore  di  qualche  cosa  che  non  fosse  proprio 
lei,  eràsi  talmente  riconcentrata  in  se  stessa  e  nella  cura 
della  propria  salute  temporale  ed  eterna,  che  fuori  del  ro* 
sario  e  d' una  buona  digestione,  non  trovava  altre  occupa- 
zioni che  le  convenissero.  Se  agucchiava  calze  era  per  abi* 
tudine,  o  perchè  nessuno  aveva  la  mano  tanto  leggera  da 


64  LE  CONFESSIONI  D'UN  OTTUAGENARIO. 

far  maglie  abbastanza  floscie  per  la  sua  pelle  delicata.  In 
qHanto  alla  sorveglianza  casalinga,  la  ci  batteva  sodo,  perchè 
serrando  g)i  occhi  indovinava  che  avrebbe  fatto  star  troppo 
allegra  la  famiglia  ;  e  T  allegrìa  negli  altri  non  le  piaceva, 
quando  ne  aveva  cosi  poca  lei.  L*  invidia  è  il  peccato  o  il 
castigo  d^ile  anime  grette  ;  e  io  temo  che  la  mia  cutica- 
gna dovesse  i  suoi  quotidiani  martini  alla  rabbia  della  con- 
tessa di  sentirsi  vecchia,  e  dì  veder  me  ancora  fanciullo. 
Per  questo  anche  ella  odiava  monsignor  Orlando  al  pari  di 
me.  Quel  viso  di  cuor  contento  ,  e  quelle  mani  incrocic- 
chiate sulla  pancia  come  a  trattenere  un  soverchio  di  bea- 
titudine, le  davano  la  stizza  :  e  non  la  poteva  capire  come 
si  potesse  diventar  vecchi  cosi  allegramente.  Caspita  !  La 
ragion  della  differenza  c'era.  Monsignor  Orlando  avea  col- 
locato ogni  sua  compiacenza  nei  contentamenti  della  gola, 
la  quale  è  una  passione  che  può  sfogarsi ,  e  meglio  forse , 

anche  nell'età  avanzata.  Ed  ella  al  contrario che  cosa 

volete?  Non  voglio  dire  di  più,  ora  che  il  suo  scheletro  sarà 
purificato  da  cinquant'  anni  di  sepoltura. 

Intanto  si. diventava  grandicelli,  e  i  temperamenti  si 
profilavano  meglio,  e  i  capricci  prendevano  già  figura  di 
passioni,  e  la  mente  si  destava  a  ragionarvi  sopra.  Già  l'o- 
rizzonte de' miei  desideri  s'era  allargato,  poiché  la  cucina, 
il  cortile,  la  fienaja^  il  ponte  e  la  piazza  non  mi  tenevano 
più  vece  di  universo.  Io  voleva  vedere  che  cosa  c'era  più  in 
là,  e  abbandonato  a  me  stesso,  ogni  passo  che  arrischiava 
fuori  della  solita  cerchia  mi  procurava  quelle  stesse  gioie 
eh'  ebbe  a  provare  Colombo  nella  scoperta  dell'America. 
La  mattina  mi  alzava  per  tempissimo,  e  mentre  la  Faustina 
era  occupata  nei  fatti  di  casa  o  giù  nella  camera  della  pa- 
drona, sguisciava  via  colla  Pisana  nell'  orto  in  riva  alla  pe- 
schiera. Quelle  erano  le  ore  nostre  più  beate,  nelle  quali 
la  bricconcella  s'infastidiva  meno,  e  ricompensava  più  ami- 
chevolmente la  mia  servitù.  Sovente  poi  ho  notato  che  il 


GàPITOtO  SECONDO.  65 

tempo  mattutino  è  più  propizio  alla  serenità  dello  spirito  « 
e  che  in  esso  anche  le  nature  più  artifiziose  ritrovano  qual- 
che sospiro  di  semplicità  e  di  rettitudine.  Col  crescer  del 
giorno  le  abitudini  e  i  rispetti  umani  ci  signoreggiano 
sempre  più;  e  Terso  sera  e  a  notte  inoltrata  si  osservano 
le  smorfie  più  grottesche,  i  discorsi  più  bugiardi,  e  gli 
assalti  più  irresistibili  delle  passioni.  Forse  sarà  anche 
per  questo ,  che  le  ore  del  giorno  si  vivono  più  comune- 
mente air  aria  aperta,  nella  quale  gli  uomini  si  sentono, 
meno  schiavi  di  se  stessi  e  più  obbedienti  alle  leggi  uni- 
versali di  natura,  che  non  sono  mai  pessime.  Non  dirò 
peraltro  che  la  Pisana  mutasse ,  anche  standosi  da  sola 
con  me,  le  sue  maniere  di  moversi,  di  parlare.  M*  accor- 
gevo benissimo  che  ella  apprezzava  più  assai  la  mia  am- 
mirazione che  l'amicizia  o  la  confidenza;  e  che  per  quanto 
ristretto  ed  abituale,  io  non  cessava  di  esser  per  le  sue 
pantomime  una  specie  di  pubblico.  Tuttavia  doveva  seri- 
vere  che  me  n'  accorsi  poi ,  non  che  me  n'  accorgeva  al- 
lora. Allora  io  godeva  di  quei  soavi  intervalli,  stimando 
anzi  che  quella  Pisana  cosi  premurosa  di  essermi  gradita, 
fosse  la  vera;  e  fossero  effetto  della  trista  compagnia  i 
cambiamenti  che  succedevano  nelle  sue  maniere  durante 
la  giornata.  All'ora  dì  messa  (era  monsignor  Orlando  che 
la  celebrava  nella  cappella  del  castello)  tutta  la  famiglia» 
padroni ,  servi,  fattori,  impiegati  ed  ospiti,  si  raccoglieva 
nei  banchi  destinati  alla  varia  autorità  delle  persone.  Il 
signor  conte  occupava  solo  nel  coro  un  genufiessorio  rim- 
petto  alla  cattedra  del  celebrante;  e  là  riceveva  con  molta 
gravità  i  saluti  di  monsignore  quando  usciva  o  rientrava; 
nonché  le  tre  profumate  d' incenso  se  la  messa  era  can- 
tata. Nelle  benedizioni  solenni,  o  negli  Oremus  il  celebrante 
non  si  dimenticava  mai  di  benedire  e  nominare  con  un 
profondo  inchino  l'eccellentissimo  e  potentissimo  signor 
juspatrono  egiurìsdicente;  e  questi  allora  volgeva  in  tutta 

I.  5 


C6  LE  CONFESSIONI  !>'  UN  OTTUAGENARIO. 

la  chiesa  un'occhiata  a  mezz'aria,  che  sembrava»  quasi 
misurare  Y  eccelsa  altezza  che  lo  divìdeva  dal  pregge  dei 
vassalli.  Il  cancelliere,  il  fattore,  il  capitano,  il  portinajo, 
e  persino  la  cameriera  e  la  cuoca,  assorbivana  quel  tanto 
ebe  veniva  loro  di  quella  occhiata;  ed  abbassavano  altre 
simili  occhiate  sopra  la  gente  che  occupava  nella  eappella 
un  posto  inferiore  al  loro:  il  capitano  in  quelle  circo«- 
stanze  s'arricciava  anche  i  mustacchi,  e  poneva  romorosa- 
mente  la  mano  sull'elsa  della  spada.  Finite  le  funzioni 
tutti  restavano  col  capo  basso  in  gran  raecogfimento ,  ma 
volti  verso  l'altare  del  Rosario  se  la  funzione  era  stata suK 
l' aitar  maggiore,  o  viceversa  ;  finché  il  signor  eonte  si  at< 
^ava,  si  spartiva  dinanzi  un  bel  tratto  d' aria  con  vtrt  gran 
segno  di  croce,  e  rimessi  in  tasca  il  libro  d' orazione,  3 
fazzoletto  eia  scatola,  moveva  grave  e  isterito  verso  la  pila 
dell'acqua  santa.  Là  un  nuovo  segno  di  croce;  e  poi  usciva 
dalla  chiesa  dopo  aver  salutato  l'aitar  maggiore  d'un  lievo 
cenno  col  capo.  Gli  venivano  dietro  la  contessa  colle  figlie, 
i  parenti  e  gli  ospiti  che  s'inchinavano  un  tantino  più; 
indi  i  servi  e  gli  ofiìdalì  che  piegavano  un  ginocchio  ,  e 
poi  i  contadini  e  la  gente  del  paese  che  li  piegavano  tutti 
e  due.  Adesso  che  il  Signore  ci  sembra  molto  molto  lon- 
tano, può  anche  sembrare  ugualmente  distante  da  tutte  le 
classi  sociali  ;  come  il  sole,  che  non  riscalda  certamente 
^ù  la  cima  che  la  base  di  un  campanile.  Ha  allora  ch'esso 
era  tenuto  abitare  più  vicino  d'assai,  le  mi^giori  o  mi- 
nori distanze  erano  facilmente  osservalnli;  e  un  feudatario 
gli  si  stimava  tanto  più  vicino  di  tutti  gli  altri,  da  potersi 
anco  permettere  verso  di  lui  qualche  maggior  grado  di 
confidenza. 

Di  solito ,  mezz'ora  innanzi  la  messa  quotidiana ,  io 
era  cercato  per  servirla  a  monsignore ,  il  quale  intendeva 
darmi  con  ciò  un  segno  della  sua  speciale  deferenza,  a 
scapito  dei  figliuoli  di  Fulgenzio.  Ha  io  che  non  mi  sen- 


CAPITOLO  SECONDO.  '  67 

tiva  gran  fatto  riconoscente  di  questa  distinzione,  sapeva 
prender  le  mie  misure  in  modo,  che  chi  mi  dava  la  caccia 
tornai  il  più  delle  volte  colle  mani  vuote  dia  sacrìstia 
Di  consueto  io  mi  rìfagiava  presso  messer  Germano,  e  non 
usciva  dal  suo  buco  se  non  quando  era  suonata  T ottima 
campanella.  In  quel  frattempo  avevano  già  messa  la  cotta 
a  Noni  o  a  Menichetto ,  i  quali  coi  toro  zoccoli  di  legno 
correvano  sempre  il  pericolo  di  rompersi  9  naso  sugli  sca- 
lini nel  cambiar  di  posto  il  messale;  ed  io  entrava  in 
chiesa  sicuro  di  averla  scapolato.  Siccome  poi  queste  mie 
arti  furono  in  breve  scoperte,  cosi  me  ne  toccarono  molte 
ramanzine  per  parte  di  monsignore  dinanzi  al  focolare  di 
cucina;  ma  io  mi  scusava  della  mia  ripugnanza  dicendo 
die  non  sapevo  il  confiteor.  E  infatti  per  giustificare  que- 
sta mia' scusa,  le  poche  volte  che  era  beccato,  aveva  sem« 
pre  r  accorgimento  di  tornar  a  capo  una  volta  gkmto  ai 
mea  eidpa ,  e  per  due,  tre  e  quattro  volle  ripeteva  una  tale 
manovra,  finché  monsignore  impazientatolo  finiva  lui.  Qum 
giorni  nefasti  aveva  poi'  la  compiacenza  di  star  chiuso  in 
un  camerino  sotto  la  colombaja,  col  libriccielo  della  messa, 
un  bicchier  d*  acqua,  ed  un  pane  bigio  fino»  a  un*  ora  in- 
nanzi i  vespri.  Io  miifivertrva  iimnolimdo  il  libro  nell*  acqua 
e  sminuzzolando  il  pane  ai  piccioni;  e  poi  quando  Grego- 
^ rio,  il  cameriere  di  monsignore,  veniva  a  sprigionarmi, 
oerreva  da  Martino  presso  ii  quale  era  certo  di  trovare  il 
nio  pranzo.  Peraltro  durante  quelle  ore  avevo  il  dispetto 
di  sentir  la  voce  della  Pisana  ohe  si  trastullava  cogli  ritri 
ragazzetti  senza  darsi  melanconia  pel  mio  careeramento; 
e  allora  mi  pr^odeva  una  tal  bile  contro  il  confiteor y  che  h> 
faceva  in  pallottole  e  k>  gettanra  gi&  nel  cortife  sopra  quei 
birbonoelliy  assieme  a  quanti  sassooli  e  calcinacci  potea 
laeoattar  nei  canti  e  raspar  daUe  nuiraglie  coUe  unghie. 
Talvolta  andie  squassava  con  quanta  forza  poteva  la  porta, 
e  le  dava  addosso  coi  gomiti ,  coi  piedi  e  eoUa  testa  ;  e 


68  LE  CONFESSIONI  D'UN  OTTUAGENARIO. 

dopo  una  mezz'ora  di  tali  strepiti  il  fattore  non  mancava 
mai  di  venire  a  ricompensarmene  con  quattro  sonate  di 
staffile.  E  questa  dose  si  replicava  la  sera ,  quando  scopri- 
vano ch'io  aveva  tutto  fradicio  e  guasto  il  mio  librio- 
ciuolo. 

Nei  giorni  comuni,  dopo  la  messa  ognuno  andava  per 
le  sue  incombenze  fino  all'ora  del  desinare;  io  poi  ayeva 
il  mio  bel  che  &re  nel  difendermi  contro  il  famiglio  del 
Piovano  che  veniva  a  cercarmi  per  le  lezioni.  Corri  di  qua, 
corri  di  là ,  io  davanti  ed  egli  dietro ,  finiva  coli' esser 
mezzo  morto  di  stizza  e  di  fatica;  e  allora  doveva  fare  con 
esso  lui  di  gran  trotto  il  miglio  che  corre  tra  Fratta  e  Te- 
glio  per  guadagnar  il  tempo  perduto.  Giunto  nella  canonica 
mi  perdeva  tutti  i  giorni  a  passar  in  rassegna  certe  vedute 
di  Udine  che  adomavano  la  parete  dell'andito,  e  poi*  a  gran 
fetica  mi  confinavano  in  uno  studiolo ,  ove  dopo  l' espe- 
rienza dei  primi  giorni,  tutto  soleva  essere  rigorosamente 
sotto  chiave  a  cagione  delle  mie  petulanze.  Peraltro  mi 
divertiva  nel  disegnar  sopra  i  muri  la  faccia  del  Piovano , 
con  due  boschi  di  sopracciglia  ed  un  certo  cappellone 
in  testa,  che  non  lasciavano  alcun  dubbio  sulle  intenzioni 
satiriche  del  pittore.  Spesso,  davanti  queste  mie  esercita- 
zioni artistiche,  udiva  per  l'andito  il  passo  prudente  della 
Maria,  la  massaia  del  Piovano ,  che  veniva  a  vedere  dei  • 
fatti  miei  alia  toppa  della  chiave.  Allora  io  balzava  allo 
scrittoio  e  coi  gomiti  ben  distesi  e  col  capo  sulla  carta  ar- 
rotondava certi  A  e  certi  0  che  empivano  mezza  facciata, 
e  che  coli*  aggiunta  di  altre  quattro  o  cinque  ietteraccie  più 
arabe  ancora,  fornivano  ad  esuberanza  il  mio  compito  gior- 
naliero. Oppure  anche  mi  metteva  a  gridare  hi  aha^bi  e  he^ 
Uoio,^onuna  voce  cosi  indemoniata,  che  la  povera  donna 
scappava  quasi  sorda  in  cucina.  Alle  dieci  e  mezzo  entrava 
il  Piovano,  il  quale  mi  dava  alquante  zaffate  per  gli  sconci 
che  vedeva  sul  muro,  altre  ne  aggiungeva  a  conto  della 


CAPITOLO  SECONDO.  69 

infame  scrittura,  e  me  ne  amministrava  poi  una  terza  dose 
per  la  pochissima  attenzione  prestata  al  suo  indice  nel 
leggere  V Abbecedario,  Mi  sovviene  che  mi  accadeva  sovente 
di  perder  gli  occhi  in  certi  librini  rossi  che  stavano  dietro 
i  cristalli  d*uno  ^scaffale,  ed  allora  invece  di  compitar  la 
linea  seguente  saltava  sempre  alla  riga  del  Y.  ^  Vi  a  va, 

vie  ve y  vi  o  vo A  questo  punto  era  interrotto  dalla 

terza  correzione  accennata  in  addietro ,  e  non  ho  mai  po- 
tuto sapere  la  ragióne  della  preferenza  che  dimostrava  la 
mia  memoria  per  la  lettera  Y,  se  non  era  forse  per  é»- 
ser  quella  lettera  una  delle  ultime.  Gli  sbadigli,  le  tirate 
di  pelle  o  di  naso ,  e  i  versaccr  che  io  faceva  durante 
quelle  lezioni,  mi  son  sempre  restate  in  mente  come  un  se- 
gno della  mia  mala  creanza ,  e  dell*  esemplare  pazienza  del 
Piovano.  S'io  dovessi  insegnar  a  leggere  ad  un  porcellino 
come  allora  ero  io,  son  sicuro  che  nelle  due  prime  lezioni 
gli  caverei  le  due  orecchie.  Io  invece  non  ebbi  altro  inoo« 
modo,  che  quello  di  riportarle  a  casa  alcun  poco  allungate. 
Ma  quBsto  incomodo  che  continuò  e  s'accrebbe  per  quat- 
tro anni,  dai  sei  ai  dieci,  mi  procurò  peraltro  il  vantag- 
gio di  poter  leggere  tutti  i  caratteri  stampati,  e  di  scrivere 
anche  abbastanza  correntemente,  purché  non  ci  entrassero 
le  maiuscole.  Lo  sparagno  che  feci  poi  in  tutta  la  mia  vita 
di  punti  e  di  virgole,  lo  devo  tutto  all'  istruzione  andante  e 
liberale  dell'ottimo  Piovano.  Anche  ora  tirando  giù  questa 
mia  storia  ho  dovuto  raccomandarmi  per  la  punteggiatura 
ad  un  mio  amico ,  scrittore  della  Pretura ,  altrimenti  ella 
sarebbe  da  capo  a  fondo  un  solo  periodo ,  e  non  sarebbe 
voce  di  predicatore  capace  di  rilevarlo. 

Quando  tornava  a  Fratta  e  non  mi  perdeva  dietro  i 
fossi  in  caccia  di  sposi  o  di  salamandre ,  giungeva  proprio 
sul  punto  che  la  famiglia  si  metteva  a  tavola.  11  tinello  era 
diviso  dalla  cucina  per  un  corritojo  lungo  ed  oscuro  che 
saliva  un  pajo  di  braccia:  tantoché  il  locale  era  abbastanza 


70  LE  CONFESSIONI  D' UN  OTTUAGENARIO. 

alto  per  accorgersi  dalle  finestre  che  era  giorno  nelle  ore 
di  sole.  Era  uno  stanzone  vasto  e  quadrato,  per  una  buona 
metà  occupato  da  una  tavola  coperta  d'un  tappeto  verde  e 
grande  come  due  bigliarài.  Tra  due  cannoniere,  verso  i 
fossati  del  castello ,  un  gran  camino  ;  rimpetto,  fra  due  fine- 
stre che  davano  sul  cortile,  una  credenza  di  noce  a  ribal- 
ta; nei  quattro  canti  ci  erano  quattro  4;avolini  e  sopra  le 
candele  preparate  pel  gioco  della  sera.  Le  scranne  pesavano 
certo  cinquanta  libbre  l'una,  ed  erano  tutte  uguali,  lar- 
ghe di  sedere,  a  piede  e  schienale  diritto,  coperte  di  mar- 
Tocchino  nero  ed  imbottite  di  chiodi  :  almeno  cosi  si  avrebbe 
giudicato  dalla  morbidezza.  La  mensa  s'imbandiva  al  so* 
lito  per  dodici  coperte:  quattro  per  parte  nei  due  lati  più 
lunghi ,  tre  nel  lato  vicino  al  corrìtojo ,  pel  fattore ,  il  cu- 
rato, ed  il  cappellano:  ed  un  lato  libero  pel  signor  conte. 
La  sua  signora  consorte  e  la  contessa  Clara  stavano  alla 
sua  diritta,  e  Monsignore  -col  cancelliere  a  sinistra;  i  po- 
sti fra  questi  e  T  altro  lato  della  tavola  erano  occupati  dal 
capitano  colla  moglie,  e  dagli  ospiti.  Se  non  v'erano'  ospiti 
i  loro  posti  restavano  disoccupati,  e  se  crescevano  i  due ,  il 
capitano  e  la  moglie  cercavano  rifugio  negli  intervafli  fra 
il  perito  il  fattore  e  il  cappellano.  Costui  del  resto,  come 
dissi,  sfuggiva  quasi  sempre  all'onore  delia  mènsa  padro- 
nale: laonde  la  sua  posata  il  più  delle  volte  tornava  netta 
in  cucina.  Agostino ,  il  credenziere ,  recava  le  portate  vi- 
cino al  signor  conte,  e  questi  dal  suo  seggiolone  ( egli  solo 
aveva  una  specie  di  trono  che  gli  uguagliava  quasi  le  gi- 
nocchia al  livello  della  tavola  )  gli  accennava  di  tagliare. 
Quando  avea  finito,  il  signor  conte  si  pigliava  giù  il  mi- 
glior boccone,  e  poi  con  un  altro  cenno  passava  il  piatto 
alla  moglie  :  ma  mentre  accennava  colla  destra ,  era  già 
inteso  a  mangiare  colla  sinistra.  Il  cocchiere  e  Gregorio 
ajutavano  il  servizio ,  ma  questi  ajutava  ben  poco ,  perchè 
troppo  lo  occupava  il  versar  sempre  da  bere  a  Monsignore , 


CAPITOLO  SECONDO.  71 

o  lo  slacciargli  il  tovagliolo,  o  dargli  delle  gran  tambuasite 
nella  schiena  quando  un  boccone  minacciava  di  strangolaF- 
lo.  La  Pisana,  s'intende,  non  pranzava  alla  tavola,  che  Fera 
onore  serbato  alle  ragazze  dopo  gli  anni  del  monastero. 
Ella  mangiava  in  una  dispensa  fra  9  tinello  e  la  cucina 
QoUe  cameriere.  Quanto  a  me  rosicchiava  gli  ossi  in  cu- 
cina coi  cani,  coi  gatti  e  con  Martino.  Nessuno  si  era  mai 
sognato  di  dirmi  dove  fosse  il  mio  posto  e  quale  la  mia 
posata;  sicché  il  posto  lo  trovava  dovunque,  e  invece  di  po^ 
sata  adoperavo  le  dita.  Mi  ricredo.  Per  mangiar  la  mine^ 
stra  la  cuoca  mi  dava  una  certa  mestola,  che  ebbe  il  vanto 
di  allargarmi  la  bocca  due  buone  dita.  Ma  dicono  che  il 
sorriso  ne  piglia  miglior  espressione ,  e  perchè  io  ebbi  sem- 
pre denti  candidi  e  sani,  non  voglio  lagnarmene.  Siccome 
io  e  Martino  non  entravamo  in  conto  né  fra  la  gente  che 
desinava  in  tinello ,  né  fra  la  servitù  a  cui  la  contessa  ve- 
niva a  far  la  parte  dopo  tavola ,  cosi  noi  avevamo  il  privi* 
legio  di  raspar  le  pignatte,  le  padelle  ed  i  pentoli;  e  di  ciò 
si  costituiva  il  nostro  pranzo.  In  cucina,  appeso  ad  un  gan- 
cio stava  sempre  un  pesto  pieno  di  polenta,  e  quando  le 
raspature  non  mi  saziavano ,  bastava  che  alzassi  un  braccio 
verso  la  polenta.  Martino  m'intendeva:  me  ne  faceva  ab- 
brustolire una  fetta;  e  addio  malanni!  — II  cavallante  e  il 
sagrestano,  che  avevano  moglie  e  figliuoli,  non  mangiavano 
di  consueto  presso  i  padroni;  e  qosi  pure  Masitro  Germano 
il  quale  faceva  cucina  di  per  sé;  e  si  condiva  certe  pie- 
tanze tutte  sue,  che  io  non  ho  mai  capito  come  palato 
umano  le  potesse  sopportare.  Non  era  anche  raro  il  caso 
ch'egli  acchiappasse  uno  di  quei  moltissimi  gatti  che  popo- 
lavano la  cucina  dei  conti,  e  ne  faceva  galloria  in  umido  e 
arrosto  per  una  settimana.  Perciò,  benché  egli  m'invitasse 
sovente  a  pranzo ,  io  mi  guardava  bene  di  accettare.  Egli 
sosteneva  che  il  gatto  ha  una  carne  squisita  e  saporitissima» 
e  che  l'è  ottimo  rimedio  contro  molte  malattie:  ma  queste 


72  LE  CONFESSIONI  D' UN  OTT0A.GENARIO. 

€0SH  non  le  diceva  mai  in  presenza  di  Martino  ^  onde  ho 
paura  ch'egli  volesse  infinocchiarmi. 

Dopo  pranzo,  e  prima  che  la  contessa  capitasse  in  cu- 
cina, io  sgambettava  fuori  incontro  alla  ragazzaglia  che 
accorreva  a  queir  ora  sul  piazzale  del  castello  :  e  molti  dì 
loro  mi  seguivano  poi  nel  cortile ,  dove  la  Pisana  soprag- 
giungeva poco  dopo ,  a  farvi  quelle  prodezze  di  civette- 
rie che  ho  dette  poco  fa.  Mi  domanderete  perchè  io  stesso 
andassi  a  chiamare  i  miei  rivali  che  poscia  mi  davano  tanta 
noja.  Ma  la  contessina  era  tanto  sfaccìatella  che  ella  stessa 
andava  a  chiamarli  se  non  v'era  stato  io;  e  questo  m* in- 
duceva a  fingere  di  fare  a  mio  grado  quello  che,  con  dop- 
piò smacco,  sarei  stato  costretto  a  sopportare.  La  tranquilla 
digestione  della  contessa ,  e  le  faccende  che  occupavano  alle 
donne  tutto  il  dopopranzo,  ci  lasciavano  liberi  per  lungo 
tempo  ai  nostri  trastulli,  e  se  dapprincipio  la  vecchia  nonna 
cercava  conto  in  quelle  ore  deUa  nipotina ,  costei  si  dipor- 
tava  nella  sua  stanza  con  tal  cattiveria ,  che  la  contessa 
finiva  a  congedarla  come  un  pericoloso  disturbo  del  suo 
chilo.  Stavamo  dunque  in  piena  Ubertà  di  correre,  di  stril- 
lare, di  accapigliarsi  nell'  orto,  nei  cortili,  e  nei  porticati. 
Soltanto  una  terrazza,  dove  guardavano  le  finestre  del  conte 
e  di  monsignore,  ci  era  vietata  dall' incoruttibile  custodia  di 
Gregorio.  Una  volta  che  alcuni  de' più  temerari!  si  gabba- 
rono del  divieto,  il  cameriere  sbucò  fuori  dalla  porticella 
d'una  scala  secondaria  col  manico  della  scopa,  e  ne  menò 
tante  addosso  di  quei  sussurroni,  che  tutti  ebbero. capito 
non  esserci  modo  da  scherzare  da  quella  banda.  Il  conte 
diceva  in  quelle  ore  di  occuparsi  degli  affari  di  cancelleria  : 
ma  se  ciò  era,  egli  godeva  d'una  vista  affatto  straordina- 
ria ,  poiché  le  sue  finestre  stavano  sempre  serrate  fino  alle 
sei.  In  quanto  a  monsignore  egli  dormiva  e  diceva  di  dor* 
mire  ;  ma  avesse  anche  voluto  negarlo,  russava  tanto  forte, 
che  tutti  gli  infiniti  angoli  del  castello  non  gli  avrebbero 


CAPITOLO  SECONDO.  73 

• 

credato.  Dalle  sei  alle  sei  e  mezzo ,  quando  U  tempo  lo 
consentiva ,  la  contessa  usciva  pel  passeggio  ;  e  0  conte  e 
monsignore  le  andavano  di  consueto  incontro  una  mez« 
z'ora  dopo.  Non  dovevano  temere  di  non  incontrarla,  per- 
ché «Ha  andava  invariabilmente  tutte  le  sere  coiregual 
passo  fino  alle  prime  case  di  Fossalta,  e  poi  coU'egual  passo 
tornava  indietro  impiegando  in  questo  passeggio  séssanta- 
cinque  minuti,  a  meno  d'incontri  impreveduti.  Non  fii  bi* 
sogno  ch'io  dicessi  che  insieme  al  conte  usciva  anche  il 
cancelliere  ;  questi  camminava  un  passo  dietro  ai  padroni , 
divertendosi  col  piede  a  gettar  nel  fosso  i  sassolini  del  sen- 
tiero ,  quando  non  era  onorato  di  nessuna  domanda.  Ha 
più  spesso  il  conte  gli  chiedeva  delle  faccende  del  mat-^ 
tino  ;  ed  egli  lo  ragguagliava  degli  esami  che  aveva  fat- 
to, e  delle  cause  sulle  quali  avea  stesa  1*  informazione 
per  S.  Eccellenza.  Queste  informazioni  erano  tante  sen- 
tenze alle  quali  S.  Eccellenza  si  compiaceva  di  apporre  la 
firma  ;  adoperando  a  ciò  un  doppio  pajo  di  occhiali,  e  tutti 
i  sudori  della  sua  sapienza  calligrafica.  Mentre  i  due  ma- 
gistrati secolari  s* intrattenevano  delle  faccende  mondane, 
monsignor  Orlando  andava  innanzi  leccandosi  colla  lingua  i 
denti  e  accarezzandosi  la  guancia.  Le  due  compagnie  $*in« 
contravano  ad  un  passatoio  eh'  era  fra  i  due  paesi  sulla 
strada  vecchia;  il  cancelliere  si  fermava  col  cappello  ab- 
bassato fino  a  terra ,  monsignore  faceva  atto  colla  mano 
alzata  in  segno  di  saluto,  ed  il  conte  s'avanzava  fino  a 
mezzo  il  passatoio  per  porger  la  mano  alla  contessa.  Dopo 
questa  passava  la  contessina  Clara,  quando  la  c'era,  poi- 
die  sovente  rimaneva  presso  la  nonna;  e  in  coda  o  il  pio- 
vano, 0  il  cappellano^  o  il  signor  Andreini,  o  la  Rosa,  o 
qualunque  altro  fosse  della  brigata.  Tornavano  cosi  di  con- 
serva verso  il  castello,  camminando  a  due  a  due,  o  più 
spesso  ad  uno  ad  uno  per  la  nefandità  della  strada.  E 
quando  vi  giungevano  Agostino  correva  ad  accendere  nel 


74  LE  CONFESSIONI  &' UN  OTTUAGENARIO. 

• 

tinello  una  gran  lucerna  d'argento  sulla  quale  era  inalbe- 
rata, in  luogo  dì  manico ,  l'arma  di  famìglia  ;  un  cignale 
fra  due  alberi  colla  corona  di  conte  a  ridosso.  Il  cignale 
era  più  grande  degli  alberi  e  la  corona  più  grande  di  tutto. 
Benché  il  conte  annettesse  una  grande  importanza  a  quel 
lavoro,  si  conosceva  a  prima  vista  che  Benvenuto  CeUini 
non  vi  si  era  immischiato.  In  quel  frattempo  la  cuoca  met* 
teva  al  fuoco  una  gran  cocomaper  farri  il  caffè  ;  e  la  comi- 
tiva lo  attendeva  in  tinello  continuando  la  conversazione 
del  passeggio.  Ma  il  dopopranzo  era  distribuito  a  questo 
modo  solo  durante  ibei  mesi,  e  quando  il  tempo  era  più 
che  asciutto.  Del  resto  tanto  il  signor  conte  che  monsi- 
gnore non  uscivano  dalle  loro  stanze  che  per  impancarsi 
al'  fuoco  di  cucina  :  e  là  si  congregava  la  famiglia  a  &r 
loro  corteggio  fino  all'  ora  del  gioco.  Il  caffé  in  quelle  cir- 
costanze essi  lo  prendevano  al  focolare ,  e  poi  movevano  in- 
sieme verso  il  tinello  dove  i  tavolini  eran  già  preparati ,  e 
li  seguiva  camminando  sulla  punta  de'  piedi  tutta  la  com- 
pagnia. La  contessa  sola  era  là  ad  attenderli!,  perché  la  con- 
tessina  Giara  non  scendeva  che  un'ora  più  tardi  dopo  aver 
coricato  la  nonna.  Qualche  volta  peraltro  la  moglie  del  ca- 
pitano avea  la  fortuna  di  prender  il  caffè  insieme  colla  con» 
tessa,  e  quello  ere  un  segno  chele  cose  della  giornata  non 
avrebbero  potuto  camminar  meglio.  La  signora  Veronica  sì 
mostrava  molto  altiera  di  quell'onore,  guardava  d'alto  in 
basso  suo  marito  se  e^i  veniva  dinanzi  a  lei  come  soleva 
ad  arricciarsi  i  baffi  prima  di  sedere.  Quando  la  conversa- 
zione non  era  che  dì  famiglia ,  due  tavolini  di  tresette  ba- 
stavano ;  ma  se  vi  era  visite  od  ospiti,  cosa  che  non  man- 
cava mai  di  succedere  tutte  le  sere  d'autunno,  e  nel  resto 
dell'anno  la  Domenica,  allora  si  invàdeva  la  gran  tavola 
col  mercante  in  fiera,  col  sette  e  mezzo ,  o  colla  tombola. 
I  puritani  come  monsignore  e  il  cancelliere,  che  non  ama- 
vano i  giochi  di  sorte,  si  ritraevano  da  un  canto  col  treseite 


cAPSsoho  'seaoNDO.  75 

in  tavolare  il  «apiteito,  che  diceva  4i  aver  senupre  con- 
traria la  fortuna ,  andava  in  cucina  a  giocsff  all'oca  «el  cft> 
vallante  o  con  Fulgenzio.  In  fondo  in  feodo  io  credo  òhe 
la  posta  di  due  soldi  quale  la  si  costumava  in  tinello  fosse 
troppo  arrischiata  per  lui;  e  si  trovava  inegUo  col  bezzo  e 
col  bezzo  e  mezzo  di  cucina.  Io  intanto,  dopo  aver  giocato 
colla  Pisana  fino  al  cader  del  sole,  quando  la.  Faustina  la 
prendeva  per  metterla  a  letto,  mi  incantucdava  sotto  la 
cappa  a  farmi  contar  fiabe  da  Martino  o  da  llarchetto.  E 
cosi  bt  tirava  innanzi  finché  la  testa  mi  ciondolava  sul  petto, 
e  allora  Martino  mi  prendeva  pel  braccio,  e  passando  dd 
cortUe  per  non  attraversar  il  tinello ,  mi  conduceva  su  per 
le  scale  fino  alla  porta  di  Faustina.  Lì  io  entrava  tonte», 
nando  e  sfregolandomi  gli  occhi  ;  e  sbottonate  le  brache, 
con  Tina  squassata  era  beli' e  svestito  e  pronto  a  coricarmi, 
perchè  né  scarpe,  né  panciotto,  uè  calze,  né  mutande,  né 
pezzuola  da  collo  mi  imbrogliarono  mai  fino  all'adi  dieci 
anni  ;  e  una  giacchetta  e  un  pajo  di  brache,  di  quel  mea- 
zelano  che  tessevano  in  casa  per  la  servitù  componevano 
insieme  ad  una  corda  per  l^r  la  coda  ogni  mio  arredo 
personale.  Aveva  di  più  alcune  camifcie ,  le  quali  colla  loro 
sovrabbondanza  pagavano  ogn' altro  difetto,  poiché  era 
monsignore  che  mi  passava  le  sue  quand'erano  sdrucite  ;  e 
nessuno  si  prendeva  la  briga  di  racconciarmde  se  non  ac- 
corciando d' un  poco  la  campana  e  le  maniche.  Quanto  alla 
testa  un  inverno  che  gelava  molto,  credo  fossi  allora  sui 
sett'anni.  Mastro  Germano  me  l'avea  guemita  con  un  ber- 
rettone  di  pelo  portato  da  hii  già  fi»  da  quando  era  buio 
a  Ramwscello.  Quel  berrettone  mi  sai'ebbe  calato  fino  ai 
mento,  se  il  Piovano  non  mi  avesse  già  prima  d' allora  pre- 
parato  le  orecchie  a  impedirgli  di  cedere  alla  forza  di  .gra- 
vità. Pey  di  dietro  per  aitilo,  ove  non  aveva  orecchie,  esso 
mi  cascava  fino  sul  coUo ,  e  Martipo  diceva  che  ton  quel 
coso  in  capo  io  gU  aveva  viso  d'una  gatta  arruffata.  Ma 


76  LE  CONFESSIONI  D' im  OTTUAGENARIO. 

egli  lo  diceva  forse  per  far  dispetto  a  Germano ,  e  io  son 
grato  a  questi  e  al  suo  berrettone;  mercé  del  quale  an- 
dai salvo  da  molte  infreddature.  Quanti  anni  lo  portassi  io 
non  ve  lo  potrei  dire  con  precisione.  Certo  era  già  fatto 
giovane  che  lo  aveva  /ancora ,  ed  anzi  lo  sparagnava  pei 
giorni  di  festa,  perchè  la  testa  essendomisi  ingrossata,  pa- 
reva a  me  che  mi  si  addicesse  mirabilmente  alla  fisonomia, 
e  che  mi  desse  un  certo  estro  da  far  paura.  Un  giorno  che 
era  alla  sagra  di  Ravignano  oltre  Tagliamento,  e  che  si  bal- 
lava in  piazza  sul  tavolato ,  io  mi  presi  lo  spasso  di  fiarmi 
beffe  di  alcune  Gemide  dei  Savorgnani,  che  venivano  a  tu- 
telare il  buon  ordine  della  fiera  collo  schioppo  in  una  ma- 
no, e  con  un  tovagliolo  nell'altra  pieno  di  ova,  burro  e 
salame,  per  fare,  comesi  dice,  la  fìittata  rognosa.  QueDe 
Cernide  coi  loro  sandali  di  legno ,  colle  giubbe  di  mez- 
zalano  spelato ,  e  con  certi  musi  che  odoravano  di  minchio- 
neria lontano  un  miglio,  mi  facevano  crepare  dalle  grandi 
risate  ;  onde  tra  me  e  qualche  altro  bravaccio  di  Teglie  e 
dei  dintorni  si  cominciò  a  far  loro  le  corna ,  e  a  doman- 
dare se  erano  buoni  a  rivoltar  le  frittate,  e  se  intende- 
vano cuocerle  colle  scarpe.  Allora  uno  di  loro  ci  rispose 
che  andassimo  a  ballare  che  s'avrebbe  fatto  meglio;  ed  io 
facendomi  innanzi  gli  soggiunsi  che  avrei  ballato  pel  primo 
con  lui.  Come  difatto  feci,  e  presolo  per  le  braccia,  cosi 
come  stava  collo  schioppo  ancora  in  ispalla.  Io  menai  at- 
torno nella  più  curiosa  fìirlana  che  si  fosse  mai  veduta.  Ha 
siccome  egli  avea  posto  a  terra  le  sue  provvisioni,  cosi 
avvenne  che  nel  girare  andammo  addosso  alle  uova ,  e  ne 
fu  fatta  la  frittata  prima  del  tempo.  E  allora  quei  valorosi 
soldati,  che  non  si  erano  mossi  al  vedere  schernito  un  pro-^ 
prio  collega,  si  commossero  d'un  subito  alla  rovina  delle 
ova  e  mostrarono  di  volermi  venir  addosso  colla  bajonetta. 
Ma  io  tratto  di  tasca  le  pistole  e  ributtato  verso  loro  stra- 
mazzone il  mio  ballerino,  mi  posi  a  strillare  che  chi  primo 


CAPITOLO  SECONDO.  77 

si  moveva  era  morto.  E  in  un  attimo  tutti  i  miei  compa- 
gni mi  stayano  intorno  per  difendermi ,  quali  col  colteUo 
sguainato,  e  quali  con  pistole  uguali  a  quelle  che  aveva  io. 
Vi  fu  un  istante  di  sospensione,  e.  poi  nacque  un  parapi- 
glia, che  non  so  come,  ci  trovammo  tutti  uno  addosso 
dell'  altro  senza  per  altro  far  fuoco  né  adoperar  delle  armi 
altro  che  i  manichi ,  perchè  in  verità  la  quistione  non  ne 
valeva  la  pena.  E  batti  di  qui  e  pesta  di  là  quelle  povere 
Cernide  erano  molto  malconcio  e  le  loro  ova  del  pari, 
quando  capitò  il  Capo  di  Cento  col  resto  della  masnada  e 
ci  tolse  in  mezzo  costringendoci  colle  minaccio  a  cessare 
da  quel  tafferuglio  :  se  no  diceva  avrebbe  comandato  fuoco 
senza  riguardo  né  per  amici  né  per  nemici.  Si  chiama- 
rono allora  testimoni  di  chi  fosse  la  colpa;  i  quali  come 
si  usava  sempre  diedero  ragione  a  noi  e  torto  alle  Cerni- 
de,  e  cosi  ci  lasciarono  andare  senz'altro  disturbo.  Ma 
mentre  io  mi  ritirava  facendo  il  gradasso  fra  i  miei  com« 
pagni  di  quel  trionfo,  quel  cotale  che  avea  ballato  la  fur- 
lana mi  gridò  diètro  che  guardassi  bene  ballando  di  non 
perdere  la  mia  cresta  di  pelo,  che  egli  ne  avrebbe  fatto  un 
trofeo  da  metter  in  capo  al  suo  asino  pel  secondo  giorno 
della  fiera.  Io  gli  risposi  con  un  gesto  da  piazza  che  se  lo 
prendesse,  e  che  tra  l'asino  e  lui  avrebbero  fatto  sempre 
due,  ma  che  mai  non  avrebbero  toccato  la  cresta.  Li  il 
Capo  di  Cento  ci  fece  troncar  le  parole,  e  noi  andammo 
a  ballare  colle  più  belle  della  sagra ,  mentre  le  Cernide  accen* 
devano  i  fuochi  per  far  le  frittate ,  cogli  ovi  che  erano  ri- 
masti. Quella  sera  io  mi  fermai  sulla  festa^  più  forse  che 
non  avea  contato  nel  venirci,  per  vedere  cos'era  buono  a 
&re  quel  mascalzone  che  m'avea  sfidato;  e  cosi  pure  al- 
cuni de' miei  compagni.  E  poi  ad  un'  ora  di  notte  che  fii- 
ceva  uno  scuro  d'inferno  prendemmo  verso  la  barca  di  Men-* 
drisio  dove  sulla  sponda  opposta  mi  aspettava  la  carretta 
del  castaido.  La  strada  era  profonda  e  tortuosa  fra  campa- 


78  LE  GONFESSIOm  B'  UN  OTTUAGENARIO. 

goe  piene  dì  alberi ,  e  in  qualche  luogo  tanto  stretta  da 
potervi  a  stento  camminar  di  fronte  quattro  persone  :  sic- 
come poi  ognuno  di  noi  per  le  abbondanti  tracannate  dì 
riboUa  Toleva  il  posto  per  quattro,  cosi  s*era  sempre  li  li 
per  traboccare  nel  fosso  qualcuno.  Ridevamo  insieme  can- 
tando anche  come  si  poteva  meglio  col  vino  che  ci  goi^o- 
gliava  quasi  in  gola,  quando  ad  un  gomito  della  via  io 
vedo  come  una  6gura  nera  che  scavalca  il  fosso  di  slancio, 
e  mi  capita  addosso  a  modo  d*una  bomba.  Io  mi  ritrailo 
d*un  passo  quando  quella  figura  mi  dice  €  Ah  !  sei  tu!  »  e 
mi  de  una  buona  insaccata  nelle  spalle  e  mi  manda  a  raoi- 
aotar  nel  pantano  come  un  sacco  di  carne  porcina.  Io  poi 
mi  levo  puntandomi  coi  gomiti  sul  terreno,  e  veggo  quella 
figura  che  rifa  il  suo  salto  e  scompare  via  nel  Jbujo  della 
campagna.  Allora  solo  m' accorsi  che  avea  perduto  il  ber- 
retto e  mi  chinava  sulla  strada  per  cercarlo;  e  bisogna  dire 
ohe»  0  dalla  campagna  si  vedesse  abbastanza  chiaro  sulla 
strada,  o  che  i  miei  occhi  fossero  che  facevano  il  bujo, 
perché  quello  del  salto  mi  vide  curvarmi  a  cercare  e  cosi 
dftlla  lunga  mi  gridò  che  mi  mettessi  pure  il  cuore  in  p«ce 
perchè  la  mia  cresta  se  F  aveva  portata  via  lui,  per  farne 
bello  l'asino  at  giorno  dopo.  Udendo  queste  parole  mi  ri- 
sovvenne  della  Cernida,  e  a*  miei  compagni  tornò  l'anima 
nel  corpo  perchè  a' loro  occhi  quell'apparimento  aveva  tutto 
l'aspetto  d'una  diavoleria.  Conosciuto  poiché  cos'era,  vo- 
levano ad  ogni  costo  trarne  vendetta,  ma  il  fosso  era  largo, 
e  nessuno  si  fidò  tanto  delle  proprie  gambe  da  tentar  il 
salto,  segno  che  avevamo  ancora  un  briciolo  di  giudizio 
chiaro.  Perciò  tirammo  innanzi  promettendoci  di  ricattarsi 
al  domani  ;  e  casi  fu  infatti  che  ci  fermammo  tutti  a  Meor 
drisio  la  notte,  e  il  giorno  dopo  tornammo  in  fiera  fecondo 
un  esame  di  tutte  le  Cemide  e  di  tutti  gH  asini  nei  quali 
ci  abbattevamo.  E  quando  ci  abbattemmo  in  quello  che 
aveva  fra  te  orecchie  incollato  sulla  fronte  colla  pece  il  mio 


CAPITOLO  SECONDO.  .     79 

berrettone  di  pelo,  gliene  demmo  tante  e  tante  al  suo  pa- 
drone che  lo  si  dovette  pur  caricare  sul  suo  asino  per  man- 
darlo a  casa;  il  mio  berrettone  siccome  non  era  più  da 
portarsi  glielo  impegolammo  ben  bene  sul  muso  a  lui  di- 
cendogli che  glielo  lasciavamo  per  memoria.  Cosi  perdetti 
il  regalo  di  Mastro  Germano  che  m'avea  fatto  si  buon  ser- 
vigio per  tanti  anni  ;  e  da  questa  faccenda  nacque  poi  una 
querela  criminale  che  mi  diede  molto  a  che  fare  come 
dirò  a  suo  luogo.  Intanto  vi  prego  a  non  perdermi  la  sti- 
ma,  se  mi  troverete  in  un  tratto  della  mia  vita  &r  baldo- 
ria e  lega  con  contadini  e  bettolanti.  Vi  prometto  che  mi 
vedrete  con  comodo  uomo  d'importanza,  e  frattanto  ri- 
tomo fanciullo  per  narrare  le  cose  con  ordine. 

V'ho  detto  che  io  costumava  andare  a  letto  mentre 
ancora  si  giocava  in  tinello;  ma  il  gioco  non  tirava  innanù 
gran  fatto,  perchè  alle  otto  e  mezza  in  punto  lo  si  lasciava 
per  intonare  il  Rosario;  alle  nove  $i  mettevano  a  cena; 
e  alle  dieci  il  signor  conte  dava  il  segnale  della  levata  or- 
dinando ad  Agostino  di  accendergli  il  lume.  La  comitiva 
allora  sfilava  dalla  porta  che  metteva  allo  scalone  opposta 
a  quella  che  conduceva  in  cucina.  Dico  scalone  per  moda 
di  dire,  che  Fera  una  scala  come  tutte  le  altre;  sul  primo 
pianerottolo  della  quale  il  signor  conte  usava  sempre  fer- 
marsi e  tastare  il  muro,  per  trame  il  pronostico  della  gior- 
nata ventura.  Se  il  muro  era  umido  il  signor  conte  dice- 
va :  domani  tempo  cattivo  ;  e  il  Cancelliere  dietro  a  lui 
ripeteva  :  tempo  cattivo  ;  e  tutti  soggiungevano  con  faccia 
contrita  :  cattivo  tempo  l  —  Ma  se  invece  lo  trovava  asciutto 
il  conte  sclamava;  Avremo  una  bella  giornata  domani,  e 
il  Cancelliere  ancor  lui  —  una  bellissima  giornata  !  e  tutti 
giù  giù  fino  all'ultimo  scalino:  — una  bellissima  giornata.  -* 
Durante  questa  cerimonia  la  processione  si  fermava  lungo 
la  scala,  con  grandi  spasimi  della  contessa  che  temeva  di 
prendere  una  sciatica  fra  tutte  quelle  correnti  d'aria.  Mon- 


80  LE  CONFESSIONI  D'UN  OTTUAGENÀRIO. 

signore  invece  aveva  tempo  di  appiccare  il  primo  sonno,  e 
toccava  a  Gregorio  sostenerlo  e  scuoterlo ,  se  no  tutte  le 
sere  egli  sarebbe  rotolato  sulla  signora  Veronica  che  gli 
veniva  dietro.  Giunta  che  era  tutta  la  schiera  nella  sala,  suc- 
cedeva la  funzione  della  felice  notte,  dopo  la  quale  si 
sparpagliavano  in  cerca  delle  rispettive  stanze  ;  e  ve  n'  erano 
di  tanto  lontane,  da  aversi  comodamente  il  tempo  di  reci- 
tare tre  Pater  tre  Ave  e  tre  Gloria  prima  di  arrivarvi.  Cosi 
almeno  diceva  Martino,  cui  dopo  la  sua  giubilazione  era 
assegnato  per  alloggio  un  camerino  al  secondo  piano  con- 
tiguo alla  torre  e  vicino  alla  stanza  destinata  pei  frati  quando 
ne  capitava  qualcheduno  alla  cerca.  Il  signor  conte  occu- 
pava colla  moglie  la  camera  che  da  tempo  immemorabile 
avevano  abitato  tutti  i  capi  della  nobile  famiglia  castellana 
di  Fratta.  Una  camera  grande  ed  altissima,  con  un  terrazzo 
che  d'inverno  metteva  i brividi  solo  a  specchiarvisi  dentro, 
e  col  soffitto  di  travi  alla  cappuccina,  dipinte  d'arabeschi 
gialli  e  turchini.  Terrazzo  parete  e  soffitto  eran  tutti  coperti 
da  cignali,  da  alberi  e  da  corone  ;  sicché  non  si  poteva  but- 
tar intomo  un'occhiata  senza  incontrare  un  orecchio  di 
porco,  una  foglia  di  albero,  o  una  punta  di  corona.  Il  si- 
gnor conte  e  la  signora  contessa  nel  loro  talamo  sconfinato 
erano  lateralmente  investiti  da  una  fantasmagoria  di  stemmi 
e  di  trofei  famigliari  ;  e  quel  glorioso  spettacolo  imprimen- 
dosi nella  fantasia  prima  di  spegnere  il  lume ,  non  potea 
essere  che  non  imprimesse  un  carattere  aristocratico  anche 
alle  funzioni  più  segrete  e  tenebrose  del  loro  matrimonio. 
Certo,  se  le  pecore  di  Giacobbe  ingravidavano  di  agnelli  pez- 
zati pei  vimini  di  vario  colore  che  vedevano  nella  fontana,  la 
signora  contessa  non  dovea  concepire  altro  che  figliuoli,  al- 
tamente convinti  e  bea^i  dell*  illustre  eccellenza  del  loro  li- 
gnaggio. Che  se  gli  avvenimenti  posteriori  non  diedero  sem- 
pre ragione  a  questa  ipotesi,  potrebbe  anche  essere  stato 
per  difetto  più  del  signor  conte  che  della  signora  contessa. 


CAPITOLO  SECONDO.  81 

La  contessina  Clara  dormiva  vicino  alla  nonna  nel- 
r appartamento  che  metteva  in  sala,  rimpetto  alla  camera 
de*  suoi  genitori.  Aveva  uno  stanzino  che  somigliava  la  cel- 
letta  d*una  monaca;  e  1* unico  cignale  che  vi  stava  inta- 
gliato nello  stucco  della  caminiera  essa  forse  senza  pen- 
sarvi lo  aveva  coperto  con  una  pila  di  libri.  Erano  avanzi 
d'una  biblioteca ,  andata  a  male  in  una  cameraccia  terrena 
per  r incuria  dei  castellani,  e  la  combinata  inimicizia  del 
tarlo,  dei  sorci  e  deirumidità.  La  Contessina ,  che  nei  tre 
anni  vissuti  in  convento  s*era  rifugiata  nella  lettura  contro 
le  noje  e  il  pettegolezzo  delle  monache,  appena  rimesso 
piede  in  casa  erasi  ricordata  di  quello  stanzone  ingombro 
di  volumi  sbrindellati  e  di  cartapecora;  e  si  pose  a  pescarvi 
entro  quel  poco  di  buono  che  restava.  Qualche  volume  di 
memorie  tradotte  dal  francese,  alcune  storie  di  quelle  an- 
tiche italiane  che  narrano  le  cose  alla  casalinga  e  senza  ri- 
gonfiature, il  Tasso,  r Ariosto  e  il  Postar  Fido  delGuarini, 
quasi  tutte  le  Commedie  del  Goldoni  stampate,  pochi  anni 
prima ,  ecco  a  quanto  si  ridussero  i  suoi  guadagni.  Aggiun- 
gete a  tuttociò  un  uffizio  della  Madonna  e  qualche  manuale 
di  divozione,  ed  avrete  il  catalogo  della  libreria  dietro  cui 
si  nascondeva  nella  stanza  di  Clara  il  cignale  gentilizio. 
Quando  a  piede  sospeso  ella  si  era  avvicinata  al  letto  della 
nonna  per  assicurarsi  che  nulla  turbava  la  placidezza  dei 
suoi  sonni,  tenendo  la  mano  dinanzi  la  lucerna  per  dimi- 
nuirne il  riverbero  contro  le  pareti , ,  si  riduceva  nella  sua 
colletta  a  squadernare  taluno  di  quei  libri.  Spesso  tutti  gli 
abitanti  del  castello  dormivano  della  grossa,  ch,e  il  lume 
della  lampada  traluceva  ancora  dalle  fessure  del  suo  balco- 
ne; e  quando  poi  ella  prendeva  in  mano  o  la  Gertisalemme 
Liberata  o  V  Orlando  Furioso  (  gli  identici  volumi  che  non 
avean  potuto  decidere  la  vocazione  militare  di  suo  zio 
monsignore)  Folio  mancava  al  lucignolo  prima  che  agli 
occhi  della  giovine  la  volontà  di  leggere.  Si  perdeva  con 

I.  6 


82  LE  CONFESSIONI  D'UN  OTTUAGENARIO. 

Ernoinia  sotto  le  piante  ombrose,  e  la  seguiva  nei  placidi 
alberghi  dei  pastori;  s*addentraya  con  Angelica  e  con  Me- 
doro a  scriver  versi  d'amore  sulle  muscose  pareti  delle 
grotte ,  e  delirava  anche  talora  col  pazzo  Orlando,  e  pian- 
geva di  compassione  per  lui.  Ma  soprattutto  le  vinceva 
l'animo  di  pietà  la  fine  di  Brandimarte,  quando  Fora  fatale 
gli  interrompe  sul  labbro  il  nome  dell'amante,  e  sembra 
quasi  che  1*  anima  sua  passi  a  terminarlo  e  a  ripeterlo  con- 
tinuamente nella  felice  eternità  deiramore.  Addormentan- 
dosi dopo  questa  lettura,  le  pareva  talvolta  in  sogno  di  es- 
sere ella  stessa  la  vedova  Fiordiligi.  Un  velo  nero  le  cadeva 
dalla  fronte  sugli  occhi  e  giù  fino  a  terra;  come  per  to- 
gliere agli  sguardi  volgari  la  santità  del  suo  pianto  incon- 
solabile ;  un  dolore  soave,  nielanconico,  eterno  le  si  diffon- 
deva nel  cuore  come  un  eco  lontano  di  flebile  armonia ,  e 
dalla  sostanza  più  pura  di  quel  dolore  emanava  come  uno 
spirito  di  speranza,  che  troppo  lieve  ed  etereo  per  divagar 
presso  terra  spaziava  altissimo  nel  cielo.  —  Erano  fantasie 
o  presentimenti?  —  Ella  non  lo  sapeva;  ma  sapeva  vera- 
mente che  gli  affetti  di  quella  sognata  Fiordiligi  risponde- 
vano appuntino  ai  sentimenti  di  Clara.  Anima  chiusa  alle 
impressioni  del  mondo,  erasi  ella  serbata  come  T aveva 
fatta  Iddio  in  mezzo  alle  frivolezze,  alle  scurrilità,  alle  va- 
naglorie che  r attorniavano.  E  le  dìvote  credenze  e  i  miti 
costumi  di  sua  nonna ,  appurati  dalle  meditazioni  serene 
della  vecchiaja,  si  rinnovavano  in  lei  con  tutta  la  sponta- 
neità ed  il  profumo  dell'età  virginale.  Nella  prima  infanzia 
elFera  sempre  rimasta  a  Fratta,  fida  compagna  dell* antica 
inferma.  Sembrava  fin  d'allora  il  rampollo  giovinetto  di 
castagno,  che  sorge  dal  vecchio  ceppo  rigoglioso  di  vita. 
Quella  dimora  solitaria  Y  aveva  preservata  dal  vizioso  con- 
sorzio delle  cameriere,  e  dagli  insegnamenti  che  potevano 
venirle  dagli  esempi  di  sua  madre.  Viveva  nel  castello  sem- 
plice, tranquilla  e  innocente,  come  la  passera  che  vi  ce- 


CAPITOLO  SECONDO.  &) 

lava  il  suo  nido  sotto  le  travature  del  granajo.  La  sua  bel- 
lezza cresceva  coirete,  come  se  Taria  ed  il  sole  in  cui^ 
tuffava  da  mane  a  sera  colla  robusta  noncuranza  d'una 
campa^uola,  vi  si  mescessero  entro  a  ingrandirla  e  ad  ilio- 
minarla.  Ma  era  una  grandezza  buona,  una  luce  modesta 
€  gradevole  al  pari  di  quella  della  luna;  non  il  barbaglio 
strano  e  guizzante  del  lampo.  Regnava  e  splendeva,  come 
una  Madonna  fra  i  ceri  dell*  altare.  Infatti  le  sue  sembianze 
arieggiavano  una  pace  religiosa  e  quasi  celeste;  si  com- 
prendeva appena  vedendola,  che  sotto  quelle  spoglie  gentili 
e  armoniose  il  fervore  della  divozione  si  mescolava  colla 
poesia  d* un'immaginazione  pura,  nascosta,  operosa,  e  colla 
più  ingenua  squisitezza  del  sentimento.  Era  il  fuoco  del 
mezzodì,  riverberato  dalle  ghiacciaje  candide  e  adamantine 
del  settentrione. 

Le  semplici  contadine  dei  dintorni  la  chiamavano  la 
Santa  ;  e  ricordavano  con  venerazione  il  giorno  della  sua 
prima  comunione ,  quando  appena  ricevuto  il  mistico  pane 
la  era  svenuta  di  consolazione,  di  paura,  di  umiltà;  ed  el- 
leno dicevano  invece  che  Dio  V  aveva  chiamata  in  estasi 
come  degna  che  la  era  d*un  più  stretto  sposalizio  con 
lui.  Anche  la  Clara  si  risoweniva  con  una  gioja  mista  di 
tremore  di  quel  giorno  tutto  celeste;  assaporando  sempre 
colla  memoria  quei  sublimi  rapimenti  dell'anima,  invitata  a 
partecipare  per  la  prima  volta  al  più  alto  e  soave  mistero 
di  sua  religione.  Tenetevi  ben  a  mente  ch'io  narro  d'un 
tempo  in  cui  la  fede  era  ancora  di  moda  ;  e  produceva  ne- 
gli spiriti  eletti  quei  miracoli  di  carità,  di  sacrifizio  e  di  di- 
stacco dalle  cose  mondane,  che  saranno  sempre  maravigliosi 
anche  all'occhio  miscredente  del  filosofo.  Io  non  catechiz- 
zo ,  ne  pianto  o  difendo  sistemi  ;  e  so  benissimo  che  la 
divozione  volta  in  bigottismo  dalle  anime  false  e  corrotte , 
può  viziar  la  coscienza  peggio  che  ogni  altra  abitudine  di 
perversità.  Vi  ripeto  ancora  ch'io  non  sono  divoto;  e  me 


84  LE  CONFESSIONI  D'  T3N  OTTUAGENARIO. 

ne  duole ,  forse  perchè  durai  grandissima  fatica  a  trovare 
un'altra  via  per  cui  salire  alla  vera  e  discreta  stima  dell» 
vita.  Dovetti  percorrere  sovente  col  disinganno  al  fianco  » 
e  la  disperazione  dinanzi  agli  occhi,  tutta  la  profondità  del 
r abisso  metafisico;  dovetti  sforzarmi  ad  allargare  la  con- 
templazione d'un  animo  diffidente  e  miope  sopra  l'infi- 
nita vastità  e  durevolezza  delle  cose  umane';  dovetti  chiuder 
gli  occhi  sui  più  comuni  e  strazianti  problemi  della  felicità» 
della  scienza  e  deHa  virtù  contraddicenti  fra  loro;  dovetti 
io,  essere  socievole  e  soggetto  alle  leggi  sociali,  rinserrarmi 
nel  baluardo  della  coscienza  per  sentire  la  santità  e  la  vi- 
talità etema  e  forse  l'attuazione  futura  di  quelle  leggi 
morali  che  ora  sono  derise,  calpestate,  violate  per  tutti  i 
modi;  dovetti  infine,  uomo  superbo  della  mia  ragione  e 
d' un  vantato  impero  sull'  universo ,  inabissarmi ,  anni- 
chilirmi, nella  vita  immensa  ed  immensamente  armonica 
dello  stesso  universo,  per  trovare  una  scusa  a  quella  fatica 
che  si  chiama  esistenza ,  ed  una  ragione  a  quel  fantasma 
che  si  chiama  speranza.  Ed  anco  questa  scusa  tremola  di- 
nanzi alla  ragione  invecchiata,  come  una  fiamma  di  can- 
dela sbattuta  dal  vento;  e  tardi  m'accorgo  che  la  fede  è 
migliore  della  scienza  per  la  felicità.  Ma  non  posso  pentinoi 
del  mio  stato  morale;  perchè  la  necessità  non  ammette 
pentimenti  :  non  posso  e  non  debbo  arrossirne  ;  perchè  una 
dottrina  che  nella  pratica  sociale  accoppia  la  fermezza  degli 
stoici  alla  carità  evangelica,  non  potrà  mai  vergognar  di  se 
stessa,  qualunque  siano  i  suoi  fondamenti  filosofici.  Ma  quanti 
sudori ,  quanti  dolori,  quanti  anni ,  quanta  costanza  per  arri- 
vare a  ciò  !  Ebbi  la  pazienza  della  formica ,  che,  capovolta  dal 
vento,  cento  volte  perde  la  sua  strada  e  cento  la  riprende  per 
compiere  a  passi  invisibili  il  suo  lungo  cammino.  Pochi  mi 
avrebbero  imitato,  e  pochi  m'imitano  in  fatti. —  l  più  gettano 
a  mezza  strada  una  bussola  malfida  da  cui  furono  il  più 
delle  volte  ingannati  ;  e  si  abbandonano  giorno  per  giorno 


CAPITOLO  SECONDO.  85 

^1  vento  che  spira.  Yien  poi  Fora  di  raccoglier  le  vele  nel 
porto  ;  e  il  loro  arrivo  è  necessariamente  un  naufragio.  — 
O  s^  affidano  a  guide  fallaci ,  alleate  delle  loro  passioni ,  e 
bevono  con  compunzione  lagrime  spremute  dagli  occhi  al- 
trui: o  cancellano  la  vita  dello  spirito,  non  sapendo  che 
Io  spirito  si  ridesta  quandochessia  a  patire,  tutti  in  una 
volta,  i  dolori  che  dovevamo  preparargh  la  strada  alla  morte. 
Meglio  la  fede  anche  ignorante,  che  il  nulla  vuoto  e  silen- 
zioso. Yi  sono  ora  leggiadre  donzelle  e  giovanotti  di  garbo 
le  cui  mire  son  tutte  volte  ai  godimenti  materiali  :  le  co- 
modità ,  le  feste,  le  pompe  sono  loro  solo  desiderio  ;  sola 
cura  il  danaro  che  provvede  d*  un  latito  e  perenne  pascolo 
quei  desiderii  :  perfino  il  loro  spirito  non  cerca  qualche 
nutrimento  che  per  farsene  bello  agli  occhi  della  gente,  e 
non  provar  gF incomodi  di  dover  arrossire.  Del  restola  mente 
di  costoro  non  conosce  diletti  che  sieno  veramente  suoi. 
Domandate  ad  essi  se  vorrebbero  essere  stati  o  Scipioni ,  o 
Dante  o  Galileo;  vi  risponderanno  che  gli  Scipioni  e  Dante  e 
Galileo  sono  morti.  Per  loro  la  vita  è  tutto.  Ma  quando 
dovranno  abbandonarla?  —  Non  vogliono  pensarci  I  —  Non 
vogliono,  dicono  essi;  io  soggiungo  che  non  possono,  che 
non  osano.  E  se  Tosassero  avrebbero  a  scegliere  fra  la 
pistola,  suicidio  del  corpo,  e  il  fastidio  della  vita,  suicidio 
dell'anima.  Questo  è  il  destino  dei  più  forti  o  dei  più  sven- 
turati. La  fede  a' suoi  tempi  era  almeno  una  idealità,  una 
forza ,  un  conforto  ;  e  chi  non  aveva  il  coraggio  di  soffrire 
cercando  e  aspettando ,  avea  la  fortuna  di  sopportare  cre- 
dendo. Ora  la  fede  se  ne  va ,  e  la  scienza  viva  e  completa 
non  è  venuta  ancora.  Perchè  dunque  glorificar  tanto  que- 
sti tempi  che  i  più  ottimisti  chiamano  di  transizione?  Ono- 
rate il  passato  ed  affrettate  il  futuro;  ma  vivete  nel  presente 
coir  umiltà  e  colFattività  di  chi  sente  la  propria  impotenza, 
e  insieme  il  bisogno  di  trovare  una  virtù.  Educato  senza 
le  credenze  del  passato  e  senza  la  fede  nel  futuro,  io  cer- 


86  LE  CONFESSIONI  J>'  UN  OTTUAGENARIO. 

cai  indarno  nel  mondo  un  luogo  di  riposo  pei  miei  pensie- 
ri. Dopo  molti  e  molti  anni  strappai  al  mio  cuore  un  brano 
sanguinoso  sul  quale  era  scritto  giustizia,  e  conobbi  che  la 
vita  umana  è  un  ministero  di  giustizia ,  e  l'uomo  un  sacer- 
dote di  essa,  e  la  sioria  un*espiatrice  che  ne  registra  i  sacrifici 
a  vant^gio  dell*  umanità  che  sempre  cangia  e  sempre  vive» 
Antico  d*anni,  piego  il  mio  capo  sul  guanciale  della  tomba  :  e 
addito  questa  parola  di  fede  a  norma  di  coloro  che  non  cre- 
dono più,  e  pur  vogUono  ancora  pensare  in  questo  secolo^ 
di  transizione .  La  fede  non  si  comanda  ;  neppur  da  noi  a 
noi.  A  chi  compiange  la  mia  cecità ,  e  lagrima  nella  mia 
vita  uno  sforzo  virtuoso  ma  inutile  che  non  avrà  ricom- 
pensa nei  secoli  eterni ,  io  rispondo  :  Io  sono  padrone  ia 
faccia  agli  altri  uomini  del  mio  essere  temporale  ed  eterno.. 
Nei  conti  fra  me  e  Dio  a  voi  non  tocca  intromettervi.  In- 
vidio la  vostra. fede,  ma  non  posso  impormela.  Credete 
adunque ,  siate  felici ,  e  lasciatemi  in  pace* 

La  contessina  Clara,  oltre  all'  esser  credente,  era  de» 
vota  e  fervorosa  ;  perchè  all'  anima  sua  non  bastava  la  fede 
e  le  abbisognava  inoltre  l' amore.  Per  altro  la  sua  voce  di 
santità  non  era  soltanto  raccomandata  al  fervore  e  alla  fre- 
quenza delle  pratiche  religiose  ;  ma  anche  meglio  ad  atti 
continui  ed  operosi  delle  più  sante  virtù.  Il  suo  portamento- 
non  mostrava  T  umiltà  della  guattera  o  della  massaja;  ma 
quella  della  contessa ,  che  deriva  dà  Dio  le  sproporzioni  so- 
ciali, e  si  sente' dinanzi  a  lui  uguale  all'essere  più  abietta 
dell'umana  famiglia.  Aveva  quello  che  si  (jlice,  il  dono 
della  seconda  vista  per  indovinare  le  afflizioni  altrui ,  e 
quello  della  semplicità ,  per  esserne  fatta  di  comune  grado» 
consigliera ,  e  consolatrice.  Alla  ricchezza  dava  quel  valore 
che  le  veniva  dal  bisogno  dei  poveri;  il  vero  valore,  come 
dovrebbe  stabilirlo  la  sana  economia,  per  diventar  bene- 
merita deir  umanità.  La  gente  diceva  ch'ella  aveva  le  mani 
bucate  ;  ed  era  vero ,  ma  non  se  ne  accorgeva  come  di  un 


CAPITOLO   SEGOKDO.  fc>7 

dovere  necessariamente  adempito  :  come  non  d  accorgiamo 
noi  del  sangue  che  circola ,  e  del  polmone  ohe  respira. 
Era  affittto  incapace  di  odio ,  anche  contro  i  cattivi  ;  per- 
che  non  disperava  del  ravvedimento.  Tutti  gli  esseri  dei 
creato  erano  suoi  amici,  e  la  natura  non  ebbe  mai  figliuola 
più  amorosa  e  riconoscente.  L*andava  tant'oltre,  che  non 
voleva  veder  per  casa  trappole  da  sorci ,  e  camminando  in 
un  prato,  si  distoglieva  per  non  calpestar  un  fiore,  e  una 
zolla  d'erba  rinverdita.  Eppure,  senza  esagerazioni  poeti- 
che, aveva  Torma  cosi  leggera  che  il  fiore  non  chinava 
che  un  momento  il  capo  sotto  il  suo  tallone,  e  V  erba  non 
si  accorgeva  neppure  d' esseme  calpestata.  S'  ella  teneva 
uccellini  in  gabbia  era  per  liberarli  al  venir  della  primave* 
fa;  e  talvolta* s*addomesticava  tanto  con  quei  vezzosi  gor- 
gheggiatori,  che  le  doleva  il  cuore  nel  separarsene.  Ma 
cos*  era  mai  per  Clara  il  proprio  rammarico  quando  ne  an- 
dava di  mezzo  il  bene  d*un  altro? —  Apriva  lo  sportello 
della  gabbia  con  un  sorriso  fatto  più  bello  da  due  lagri- 
me; e  talvolta  gli  uccelletti  venivano  a  beccarle  le  dita 
prima  di  volar  via;  e  restavano  anche  per  qualche  giorno 
nelle  vicinanze  del  castello,  visitando  con  sicurezza  la  fine- 
stra ove  avéano,  vissuto  la  mala  stagione  prigionieri  e  felici. 
Clara  li  riconosceva  ;  e  sapeva   loro  grado  à^V  affettuosa 
ricordanza  che  le  serbavano.  Allora  pensava  che  le  cose  di 
questo  mondo  son  buone ,  e  che  gli  uomini  non  potevano 
esser  cattivi ,  se  tanto  grati  ed  amorosi  le  si  mostravano  i 
cardellini  o  le  cincallegre.  La  nonna  sorrideva  dalla  sua 
poltrona,  vedendo  le  tenere  e  commoventi  fanciullaggini 
della  nipote.  E  si  guardava  bene  dal  deriderla,  perchè  sa- 
peva per  esperienza  la  buona  vecchia ,  che  1*  abitudine  di 
quei  delicati  sentimenti  fanciulleschi  prepara  per  le  altre 
età  un'inesausta  sorgente  di  gioje  modeste,  ma  purissime 
e  non  caduche  né  invidiate.  Nei  tre  anni  che  dimorò  nel 
convento  delle  Salesiane  di  San  Vito  la  fanciulla  fu  bef- 


88  LE  CONFESSIONI  D'  UN  OTTUAGENARIO. 

feggiata  abbastanza  per  queste  sue  moine;  ma  ella  ebbe  il 
buon  cuore  di  non  vergognarsene ,  e  la  costanza  di  non  rinne- 
garle. Laonde  quando  usci  a  riprendere  presso  il  letto  della 
nonna  il  suo  uffizio  d'infermiera,  la  trovarono  ancora  la 
stessa  Clara  semplice ,  modesta,  servizievole,  facile  al  riso 
ed  alle  lagrime  per  qualunque  gioja  e  per  qualunque  cruc- 
cio che  non  fosse  suo  proprio.  La  contessa  trapiantandosi 
da  Venezia  a  Fratta ,  trovatala  un  pò*  salvatica ,  avea  in- 
teso dirizzarla  coi  soliti  dieci  anni  di  monastero  ;  ma  dopo 
un  triennio  cominciò  a  dire  che  la  Clara  essendo  d'indole 
svegliata  doveva  averne  avuto  abbastanza.  11  vero  si  era , 
che  la  cura  della  suocera  le  pesava  troppo ,  e  per  non  sa- 
crificare a  ciò  tutto  Tanno  una  donna  di  servizio,  le  parve 
un  doppio  sparagno  quello  di  riprender  in  casa  la  figlia. 
D*  altra  parte  i  suoi  sfoggi  di  Venezia  aveano  sbilanciato 
alquanto  la  fam^lia,  ed  essendosi  allora  in  pensiero  di 
provvedere  air  educazione  del  figliuol  maschio,  si  volle 
stringer  un  pò* la  mano  nella  spesa  per  la  femmina.  Le 
erano  già  due,  perchè  la  contessa  portava  in  grembo  la 
Pisana ,  quando  deliberò  di  levar  dalle  monache  la  Clara , 
e  non  dubitava  nemmeno  di  esser  per  partorire  una  bam- 
bina, alla  quale  aveva  già  scelto  fm  d'allora  il  nome,  in 
ossequio  della  madre  sua  ch'era  stata  una  Pisani. 

Così  erano  ite  le  cose  mentr'io  poppava  e  trangugiava 
pappa  in  tutte  le  case  di  Fratta;  ma  quando  fui  sui  nove 
anni,  e  la  Pisana  ne. aveva  sette  e  il  contino  Rinaldo  for- 
niva la  Bettorica  presso  i  Reverendi  padri  Somaschi,  la 
contessina  Clara  era.  già  cresciuta  a  perfetta  avvenenza  di 
giovane.  Credo  la  toccasse  allora  i  diciannove  anni,  ben- 
ché non  li  mostrava  per  quella  sua  delicatezza  di  tinte  che 
le  serbò  sempre  le  apparenze  della  gioventù.  La  sua  mente 
si  era  arricchita  di  buone  cognizioni  pei  libri  ch'era  ve- 
nuta leggendo,  e  d'ottimi  pensieri  pel  tranquillo  svilup- 
parsi d'un' indole  pietosa  e  meditativa;  la  sensibilità  le  si 


CAPITOLO  SECONDO.  89 

esercitava  più  utilmente  nei  soccorsi  che  distribuiva  alle 
povere  donne  del  paese ,  senza  aver  nulla  perduto  della  sua 
grazia  infantile.  Amava  ancora  gU  augelletti  edi  fiori,  ma 
vi  pensava  meno ,  allora  che  il  tempo  le  era  tolto  da  cure 
più  rilevanti;  e  del  resto  la  sua  serenità  durava  ancora  la 
stessa ,  fatta  semprepiù  incantevole  dalla  coscienza  che  1  a 
irraggiava  d*una  sicurezza  celeste.  Quando  dopo  aver  aju- 
tato  la  nonna  a  spogliarsi  ella  entrava  nel  tinello ,  e  sedeva 
vicino  al  tavolino  ove  giocava  sua  madre,  col  suo  ricamo 
bianco  in  una  mano  e  l'ago  nell'altra,  la  sua  presenza  atti* 
rava  tutti  gli  sguardi,  e  bastava  a  raggentilire  per  un  quarto 
d'ora  la  voce  ed  i  discorsi  dei  giocatori.  La  contessa,  che 
aveva  sufficiente  avvedutezza,  notava  questo  effetto  ottenuto 
dalla  figlia  e  n'  era  anche  discretamente  gelosa.  Colla  sua 
cuffia  di  merlo  e  con  tutta  la  boria  di  casa  Navagero  scol- 
pita sulla  fìsonomia,  ella  non  avea  mai  ottenuto  altrettanto. 
Perciò  se  dapprima  la  si  sforzava  di  moderare  la  loquacità 
soventi  volte  sussurrona  e  villanesca  della  compagnia ,  in 
quel  momento  di  tregua  la  s*  indispettiva  di  non  udirla 
continuare ,  ed  era  ella  la  prima  a  stuzzicare  il  capitano  o 
TÀndreini  perchè  ne  dicessero  delle  loro.  Il  signor  conte 
gongolava,  vedendo  la  moglie  prender  piacere  alla  conversa- 
zione del  castello  ;  e  monsignore  sbirciava  la  cognata  di  tra- 
verso, non  comprendendo  da  che  cosa  derivassero  que'suoi 
accessi  affatto  insoliti,  e  un  pò* anche  stizzosi  di  affabilità. 
Io  era  piccino  allora,  eppur  dal  buco  delia  serratura  donde 
rimaneva  qualche  tratto  spettatore  del  gioco,  compren- 
deva benissimo  la  stizza  o  il  buono  umore  della  contessa  ; 
h)  comprendeva  anche  la  Clara  ;  perchè  mi  ricordo  ancora , 
che  se  il  capitano  o  TÀndreini  rispondevano  di  malgarbo 
agli  inviti  dell*  illustrissima  padrona ,  un  lieve  rossore  le 
colorava  le  tempie.  Mi  par  ancora  di  vederla,  quell'angelo 
di  donzella,  raddoppiar  allora  di  attenzione  sul  suo  ricamo, 
e  per  la  fretta  imbrogliarsi  le  dita  nel  filo.  Son  poi  sicuro 


90  LE  CONFESSIONI  D' UN  OTTUAGENÀRIO. 

che  quel  rossore  proveniva  più  che  altro  dal  timore,  che  non 
fòsse  di  gretta  superbia  il  pensiero  che  in  quei  momenti 
le  attraversava  la  mente.  Ma  monsignore  come  avrebbe 
potuto  capire  o  sospettar  tuttociò?  —  Lo  ripeto.  Io  aveva 
nove  anni  ed  egli  sessanta  sonati  ;  egli  canonico  in  sarroe* 
chino  e  in  calze  rosse,  io  quasi  trovatello  scamiciato  e 
senza  scarpe;  e  con  tutto  questo  ad  onta  che  egli  si  chia^ 
masse  Orlando  ed  io  CarUno ,  io  di  mondo  e  di  morale  me 
n'intendeva  più  di  lui..  Gli  era  il  teologo  più  semplice  del 
clero  cattolico;  ne  metto  la  mano  sul  fuoco. 

Intorno  a  quel  tempo  le  visite  al  castello  di  Fratta , 
massime  de*  giovani  di  Portogruaro  e  del  territorio,  si  fa* 
covano  più  frequenti.  Non  era  più  questo  un  privilegio 
delle  donoeniche  o  delle  sere  delle  vendemmie,  ma  tutto 
Fanno,  anche  nel  verno  più  crudo  e  nevoso,  capitava  a 
piedi  0  a  cavallo,  coir  archibugio  in  ispalla  e  il  Canaletto 
appeso  in  punta,  qualche  coraggioso  visitatore.  Non  so  se 
la  contessa  si  attribuisse  l'onore  di  attirar  quelle  visite; 
certo  si  dava  molto  attorno  per  far  la  vispa  e  la  graziosa. 
Ma  in  onta  alle  attrattive  della  sua  età  rispettabile  e  più 
che  matura,  gli  occhi  di  quei  signorini  erano  molto  svagati 
finché  non  capitasse  a  concentrarli  in  sé  il  visetto  geniale 
della  Clara.  11  Vianello  di  Fossalta  come  il  più  vicino  era 
anche  il  più  assiduo  ;  ma  anche  il  Partistagno  non  gli  ce* 
deva  di  molto,  benché  il  suo  castello  di  Lugugnana  fosse 
sulla  m^irina  ai  confini  della  pineta ,  un  sette  miglia  buone 
lontano  da  Fratta.  Questa  lontananza  forse  gli  dava  il  di- 
ritto di  anticipar  le  sue  visite;  e  molte  volte  si  combinava 
ch'egli  capitasse  proprio  nel  punto  che  la  Clara  usciva  per 
incontrare  la  mamma  nella  passeggiata.  Allora  voleva  la 
convenienza  ch'egli  le  fosse  compagno,  e  Clara  vi  accon- 
discendeva cortesemente,  benché  i  modi  aspri  e  risoluti  del 
giovine  cavaliere  non  s'attagliassero  molto  a'  suoi  gusti. 
Quando  finiva  il  gioco ,  la  contessa  non  mancava  mai  d' in* 


CAPITOLO  SEGOIIDO.  91 

TÌtare  il  Partfitagno  a  fermarsi  a  Fratta  la  notte  «  lamen- 
tando  sempre  la  perfidia ,  1*  oscurità  e  la  lunghezza  della 
strada  ;  ma  egli  si  scansava  con  un  grazie,  e  buttata  a 
Clara  un*  occhiatina  che  era  rade  volte  e  solo  per  caso  cor- 
risposta, andava  nella  scuderia  a  farsi  insellare  il  suo  saldo 
corridore  furiano.  S'imbacuccava  ben  bene  nel  ferrajuolo, 
imbracciava  la  coreggia  del  moschetto  eoli* indispensabile 
fanale  sulla  cima,  e  balzato  in  arcione  usciva  di  gran  trotto 
dal  ponte  levatojo,  assicurandosi  colla  mano  se  nelle  fonde 
laterali  v'  erano  ancora  le  .pistole.  Cosi  passava  via  come 
un  fantasma  per  quella  stradaccia  tenebrosa  e  infossata, 
ma  le  più  volte  si  fermava  a  dormire  a  S.  Mauro  due  mi* 
glia  discosto,  dove  sopra  un  suo  podere  s'era  accomodate 
per  maggior  comodo  quattro  stanze  d' una  casa  colonica. 
La  gente  del  territorio  aveva  un  profondissimo  rispetto  pel 
Partistagno,^  pel  suo  moschetto  e  per  le  sue  pistole ,  ed 
anco  pei  suoi  pugni ,  quando  non  aveva,  armi  ;  ma  quei 
pugni  pesavano  tanto,  che  dopo  buscatine  un  pajo  nello 
stomaco,  non  si  avea  duopo  né  di  palla  né  di  pallini  per 
andare  al  Creatore. 

U  \ianello  invece  veniva  e  partiva  tutte  le  sere  a  pie- 
di, col  suo  fanaletto  appeso  al  bastone  e  proteso  davanti, 
come  la  borsa  del  santese  durante  (  riposi  della  pre- 
dica. Pareva  non  avesse  armi;  benché  cercandogli  forse 
nelle  tasche  si  avrebbe  trovata  un*  ottima  pistola  a  due  can- 
ne, arma  a  quei  tempi  non  molto  comune.  Del  resto,  es- 
sendo egli  figliuolo  del  medicò  di  Fossalta ,  partecipava 
un  poco  deir inviolabilità  paterna,  e  nessuno  avrebbe  osato 
molestarlo.  I  medici  d'allora  contavano,  secondo  1* opinione 
volgare,  nel  novero  degli  stregoni;  e  nessuno  si  sentiva 
tanto  ardito  da  provocarne  la  vendetta.  Ne  fanno  tante, 
senza  saperlo  ora  (delle  vendette);  al  secolo  passato  ne 
facevano  tre  doppi  più  ;  figuratevi  poi  se  vi  si  fossero  ac- 
cinti con  premeditazione  !  —  Per  poco  non  si  credevano 


^2  LE  CONFESSIONI  D'UN   OTTUAGENARIO. 

capaci  d'appestare  una  provincia,  e  conosco  io  una  fami 
^Ua  patriarcale  di  quei  paesi,  dove  anche  adesso  prima  di 
chiamar  il  medico  si  recitano  alquante  orazioni  alla  Ma- 
donna, per  pregarla  che  ne  accompagni  la  visita  colla  buona 
fortuna.  Il  dottor  Sperandìo  (bel  nome  per  ufi  dottore  e 
che  dava  di  per  sé  un  buon  consiglio  ai  malati)  non  aveva 
nulla  nella  sua  figura  che  si  opponesse  alla  fama  strego- 
nesca di  cui  egli  e  i  suoi  colleghi  erano  onorati.  Portava 
un  parruccone  di  lana  o  di  crine  di  cavallo ,  nero  come 
l'inchiostro,  che  gli  difendeva- bene  contro  il  vento  la 
fronte,  le  orecchie  e  la  nuca;  e  per  di  più  un  cappellac- 
cio a  tre  punte ,  nero  anch*  esso  e  vasto  come  un  tempo- 
rale. A  vederlo  venir  da  lontano  sul  suo  cavalluccio  magro, 
sfinito,  color  della  cenere  come  un  asinelio,  somigliava  più 
tin  beccamorto  che  un  medico.  Ma  quando  smontava  e  da- 
vanti al  letto  del  malato  inforcava  gli  occhiali  per  osservar- 
gli la  lingua ,' allora  pareva  proprio  un  notajo  che  si  pre- 
parasse a  formulare  un  testamento.  Per  solito  egli  parlava 
mezzo  latino ,  e  mezzo  friulano  ;  ma  il  dopopranzo  ci  met- 
teva del  latino  per  tre  quarti;  e  verso  notte,  dopo  aver 
bevuto  il  boccale  deirAvemaria ,  la  dava  dentro  in  Cice- 
rone a  tutto  pasto.  Cosi  se  la  mattina  ordinava  un  leni- 
tivo, la  sera  non  adoperava  che  i  drastici;  e  le  sanguette 
del  dopopranzo  si  mutavano  all'ora  di  notte  in  salassi.  Il 
coraggio  gli  cresceva  colle  ore;  e  dopo  cena  avrebbe  aspor- 
tato la  testa  d  un  matto,  colla  speranza  che  l'operazione  lo 
avrebbe  guarito.  Nessun  dottor  fisico  né  chirurgo  o  flebo- 
tomo  ha  mai  avuto  lancette  più  lunghe  e  rugginose  delle 
sue.  Credo  le  fossero  proprio  vere  lancio  di  Unni  o  dì  Vi- 
sigoti disotterrate  negli  scavi  di  Concordia  ;  ma  egli  le  ado- 
perava con  una  perizia  singolare;  tantoché  nella  sua  lunga 
carriera  non  ebbe  astroppiare  che  il  braccio  ad  un  paralitico 
e  r  unico  sconcio  che  gli  intervenisse  di  frequente  era  la 
difficoltà  di  stagnare  il  sangue,  tanto  erano  larghe  le  ferite 


GAPITOtO  SECONDO.  93 

Se  il  sungae  non  si  fermava  colla  polvere  di  drago ,  egli 
ricorreva  al  ripiego  di  lasciarlo  colare ,  citando  in  latina 
nn  certo  assioma  tutto  suo',  che  nasun  contadino  muore 
svenato,  Seneca  infatti  non  era^  contadino ,  ma  filosofo.  — 
Il  dottor  Sperandio  teneva  in  grandissimo  cento  V  arte  di 
Ippocrate  ediGalenp.  Era  dovere  di  riconoscenza:  perché, 
oltre  air  essere  campato  di  essa,  se  n'era  avanzato  di  che 
comperare  una  casa  ed  un  poderetto  contiguo  in  Fossalta. 
Aveva  percorsi  gli  studi  a  Padova,  ma  nominava  con  mag- 
gior venerazione  la  scuola  di  Salerno  e  1*  Università  di  Mont* 
pellieri;  nelle  ricette  poi  si  teneva  molto  ai  semplici,  mas- 
sime a  quelli  che  si  trovano  indigeni  nei  paludi  e  lungo 
le  siepi»  metodo  anticristiano  che  lo  metteva  in  frequenti 
^screpanze  collo  speziale  del  paese.  Ma  il  dottore  era  noma 
di  coscienza,  e  siccome  sapeva  ohe  lo  speziale  estraeva  dalla 
Flora  indigena  anche  i  medicamenti  forestieri,  cosi  sven- 
tava la  frode  colla  abbominevole  semplicità  de*  suoi  rime- 
dii.  in  quanto  a  teorie  sociali  gli  era  un  tantino  egiziano.  Mi 
spiego.  Egli  parteggiava  per  la  stabilità  delle  professioni 
nelle  famiglie ,  e  voleva  ad  ogni  costo  che  suo  figlio  ere- 
ditasse da  lui  i  clienti  e  le  lancette.  11  signor  Lucilio  non 
divideva  quest*  opinione ,  rispondendo  :  che  il  diluvio  e*  era 
stato  per  nulla,  se  non  avea  sommerso  neppur  queste  ran- 
cide dottrine  di  tirannia  ereditaria.  Però  si  era  piegato  al- 
r  obbedienza ,  e  aveva  studiato  i  suoi  cinque  anni  neir  an- 
tichissima e  sapientissima  Università  di  Padova.  Era  uno 
scolare  molto  notevole  per  la^  sua  negligenza;  che  non 
solea  mai  sfigurare  nelle  rare  comparse  ;  che  litigava  sem- 
pre coi  nobiluomini  e  coi  birri,  e  che  ad  ogni  nevata  ac- 
correva sempre  il  primo  al  Parlatorio  delle  monache  di 
Santa  Croce  per  annunciare  la  novità.  È  noto  più  o  meno 
che  chi  riusciva  in  questa  priorità,  aveva  dalle  Reverende 
il  regalo  d*  una  bella  cesta  di  sfogliate.  Lucilio  Vianello  ne 
avea  vuotate  molte  di  queste  ceste ,  prima  di  ottenere  la 


94  LE  CONFESSIONI  D*  UN  OTTUAGENÀRIO. 

laurea.  Ma  ora  i^ìatno  a!  punto  dell'eterna  quistiome  fralot 
e  il  suo  signor  padre.  Non  ci  aveva  modo  che  questi  po- 
tesse indurlo  a  conseguire  quella  benedetta  laurea.  &i 
metteva  in  tasca  i  denari  del  viaggiò  per  T  andata  ed  il  ri- 
torno, più  r  occorrente  per  la  dimora  d'un  mese,  più  la 
tassa  del  primo  esame  ;  lo  imbarcava  a  Portogruaro  sttlla 
barca  postale  di  Venezia.  Ma  Lucilio  partiva ,  stava  e  tor- 
nava senza  denari,  e  senza  aver  fatto  Tesarne.  Sette  volte 
in  due  anni  egli  fu  assente  in  questa  modo  ora  un  mese 
«d  ora  due;  e  i  professori  della  Facoltà  mediea  non  avevano 
ancora  assaggiato  la  sua  prima  propina.  Che  faceva  egli 
mai  durante  quelle  assenze?  Ecco  quello  che  il  dottore 
Sperandìo  s' incaponiva  di  voler  discoprire ,  senza  venirne 
a  capo  di  nulla.  Sulla  settima  scoperse  finalmente  che  il 
stio  signor  figlio  non  si  prendeva  neppur  la  briga  di  arri- 
vare fino  a  Padova  ;  e  che  giunto  a  Venezia  vi  si  trovava 
tanto  bene,  da  non  ritener  opportuno  di  andar  oltre  a  spen- 
dere i  danari  del  papà.  Questo  poi  egli  lo  seppe  da  un  suo 
patrono  Senatore,  da  un  certo  nobiluomo  Frumier  cognato 
del  conte  di  Fratta,  che  villeggiava  nella  bella  stagione  a 
Portogruaro,  e  che  insieme  lo  ammoniva  della  condotta 
alquanto  sospetta  tenuta  da  Lucilio  a  Venezia  a  cagion  della 
quale  i  Signori  Inquisitori  lo  tenevano  paternamente  d*  oc- 
chio. —  Giuggiole!  non  ci  voleva  altro!  Il  dottor  Speran- 
dio  abbruciò  la  lettera ,  ne  scompose  le  ceneri  colla  paletta , 
guardò  in  cagnesco  Lucilio  che  si  asciugava  rimpetto  a  lui 
le  ghette  di  bufalo  ;  ma  per  lunga  pezza  non  gli  parlò  più 
della  laurea.  Peraltro  lo  menava  in  pratica  con  lui  per 
esperimentare  il  grado  della  sua  erudizione  nella  scienza 
d*Esculapio;  e  siccome  s*era  trovato  contento  della  prova, 
s' era  messo  a  mandarlo  qua  e  là  per  rivedere  le  lingue  o 
le  orine  d'alquanti  villani  visitati  da  lui  la  mattina.  Luci-. 
fio  apriva  sul  taccuino  le  partite  di  Giacomo,  di  Tom. e  di 
Matteo  colla  triplice  rubrica  di  polso,  lingua  ed  orina  :  poi 


CAPITOLO  SECONDO.  95 

di  mano  in  mano  ehe  faceva  le  visite  empiva  la  tabella 
colle  indicazioni  richieste  ;  e  la  riportava  in  buon  ordine  al 
suo  signor  padre  che  talora  ne  strabiliava  per  certi  cambia- 
menti e  strabalzi  repentini ,  non  soliti  ad  avvenire  neHe 
malattie  della  gente  di  badile. 

— Come!  lingua  netta  ed  umida  a  Matteo,  che  è  a  letto 
da  jeri  con  una  febbre  mescolata  di  mal  putrido!  Putridum 
autem  septimo  atU  quattiordecimo  tantumque  die  in  sudò- 
rem  aut  fluxum  ventris  per  purgationes  resoloitur.  La  lin- 
gua netta  ed  umida!  Ma  se  stamattina  1* aveva  arida  come 

Tesca,  e  con  due  dita  di  patina  sopra -Ohveh 

veh!  polso  convulso  la  Gaetana!  Ma  se  oggi  le  ho  contato 
cinquantadue  battute  al  minuto,  e  le  ordinai  anzi  in  pozione 
vinum  tintummodo  pepatum  et  infusione  canelloe  oblunga" 
turni  Cosa  vorrà  dire?...  Vedremo  domani!  Netno  humariKB 
naturm  pars  qua  nervis  proestet  in  fcenomali  mutatione  oc 
suhitaneitate'. 

Andava  poi  la  dimane,  e  trovava  Matteo  colla  sua  lin- 
gua sporca,  e  la  Gaetana  col  polso  arrembato  in  onta  al 
pepe,  alla  cannella  ed  al  vino.  La  ragione  di  questi  mira- 
coli era  che  per  quella  volta  Lucilio  non  sentendosi  voglia 
di  far  le  visite ,  aveva  architettato  ed  empiuto  a  capriccio 
la  sua  tabella  all'ombra  d*un  gelso.  La  rimetteva  poi  al 
signor  padre  per  far  disperare  le  sue  teorie.  De  quaKtate  et 
sintomatica  morhorum.  Vi  erano  per  altro  certe  occasioni 
nelle  quali  al  giovine  non  dispiaceva  di  essere  licenziato 
in  medicina  dalla  Università  Patavina ,  quando  per  esem- 
pio, appena. capitato,  la  Rosa  lo  pregava  di  salire  dalla 
contessa  vecchia  che  andava  soggetta  a  mali  di  nervi  e  si 
faceva  ordinar  da  lui  qualche  pozione  di  laudano  e  d'acqua 
coobata  per  calmarli.  Lucilio  pareva  nudrisse  per  la  quasi 
centenaria  signora  una  riverenza  mista  d' amore  e  di  vene- 
razione ;  laonde  non  vedeva  cure  ed  accorgimenti  che  bastas- 
sero per  mantener  una  vita  cosi  degna  e  preziosa.  Stava 


96  LE  CONFESSIONI  D' UN  OTTUAGENARIO. 

ad  udirla  sovente  con  quella  attenzione  che  somiglia  stupore» 
dà  indizio  d*un  gratissimo  piacere  e  quasi  d*  un  melodiosa 
solletico  prodotto  nelFanimo  dalle  parole  altrui.  Benché  egli 
poi  fosse  d'un  temperamento  chiuso  e.riserbato,  nel  ragionare 
conleis^incaloriva  per  non  volontaria  ingenuità,  enon  si  schi- 
vava dal  parlare  di  sé  e  delle  proprie  CQse,  cóme  ad  una 
madre.  Nesspno,  a  credergli,  soffriva  al  pari  di  lui  d'esser 
orfano,  giacché  la  moglie  del  dottor  Sperandio  gli  era 
morta  nel  puerperio  di  quell*  unico  figliuolo  ;  onde  sem- 
brava cercar  conforto  al  dolore  d'una  tale  mancanza ,  nel- 
l'affetto quasi  materno  che  gli  inspirava  là  nonna  di  Clara. 
A  poco  a  poco  la  vecchia  s'avvezzò  alla  cordiale  dimesti- 
chezza di  quel  giovine  ;  lo   facea  chiamare  anche  se  non 
aveva  bisogno  del  medico  ;  ascoltava  da  lui  volentieri  le 
novelle   della    giornata,   e  compiacevasi  di  trovarlo   dif- 
ferente d'assai  dai  giovinastri  che  frequentavano  il  castello. 
Veramente  Lucilio  meritava  una  tal  distinzione;    aveva 
letto  molto,  s'era  preso  di  grande  amore  per  la  storia,  e 
siccome  sapeva  che  ogni  giorno  è  una  pagina  negli  annali 
dei  popoli ,  teneva  dietro  con  premura  a  que'  primi  segni 
di  sconvolgimenti  che  apparivano  sull'orizzonte  europeo. 
Gli  Inglesi  non  erano  allora   troppo  ben  veduti  dal  patri- 
ziato veneziano  ;  forse  per  la  stessa  ragione  che  il  fallito 
non  può  guardar  di  buon  occhio  i  nuovi  padroni  dei  suoi 
averi.  Perciò  egli  magnificava  sempre  le  imprese  degli  Ame- 
ricani e   la  civile,  grandezza  di  Washington ,  che  aveva 
sciolto  dalla  soggezione  dei  Lordi  tutto  un  nuovo  mondo. 
L'inferma  Io  udiva  volentieri  narrar  casi  e  battaglie  che 
volgevano  sempre  alla  peggio  degli  Inglesi ,  e  s'univa  con 
lui  in  un  caldo  entusiasmo  per  quel  patto  federale,  cheavea 
loro  tolto  per  sempre  il  possesso  delle  colonie  Americane. 
Quando  poi  egli  parlava  a  labbra  strette  delle  vicende  di 
Francia ,  e  dei  ministeri  che  vi  sì  sbalzavano  I*  un  l' al- 
tro, e  del  Re  che  non  sapeva  più  a  qual  partito  appigliar- 


CAPITOLO  SECONDO.  97 

siy  e  delle  mene  delta  Regina  germanizzante,  allora  entrava 
ella  a  raccontare  le  cose  de*  suoi  tempi ,  e  le  splendidezze 
della  corte ,  e  gli  intrighi  e  la  servilità  dei  cortigiani ,  e  la 
superba  e  quasi  lugubre  solitudine  del  gran  Re ,  sopravvis- 
suto a  tutta  la  gloria  di  cui  V  avevano  ricinto  i  suoi  con- 
temporanei, per  assistere  alla  frivolezza  e  alla  turpitudine 
dei  nipoti.  Ella  discorreva  con  raccapriccio  dei  costumi 
sfacciatamente  osceni  che  si  auguravano  fin  d'allora  dalla 
nuova  generazione,  e  ringraziava  il  cielo  che  proteggeva 
la  Repubblica  di  S.  Marco  contro  V  invasione  di  quella  pe- 
stilenza. Passata  dalla  Corte  di  Francia  al  castello  di  Frat- 
ta, ella  ricordava  Venezia  com'era  stata  nei  primordii  del 
settecento,  non  indegna  ancora  del  suffragio  serbatole  nel 
gran  Consiglio  degli  Stati  europei  ;  non  poteva  conoscere 
quanto  in  quel  frattempo,  e  con  qual  lusinghiera  orpella- 
tura di  eleganza,  le  sconcezze  di  Versailles  e  di  Trianon 
venissero  copiate  vogliosamente  a  Rialto  e  nei  palazzi  del 
Canal  Grande.  Quando  la  nipote  le  leggeva  talune  delle 
commedie  di  Goldoni ,  ella  se  ne  scandolezzava  e  le  faceva 
saltar  via  qualche  pagina  ;  qualche  volume  anche  avea  cre- 
duto bene  di  toglierselo  lei  e  serrarlo  sotto  chiave;  né  avrebbe 
mai  immaginato  che  quanto  a  lei  sembrava  sfrenatezza  di 
lingua  e  licenza  di  pensieri,  nei  teatri  di  S.  Benedetto 
0  di  S.  Angelo  facesse  anzi  l'effetto  di  sferzare  costumi 
ancor  più  rotti  e  sfrontati.  Talvolta  anche  si  veniva  sul  di- 
scorso delle  riforme  già  incominciate  da  Giuseppe  II  mas- 
sime nelle  faccende  ecclesiastiche;  e  la  vecchia  divota  non 
sapeva  bene  se  dovesse  increscerle  di  quel  vitupero  fatto 
alla  religione,  o  consolarsene  di  vederlo  fatto  da  tal  ne- 
mico ed  antagonista  della  Repubblica,  che  ne  sarebbe  poi 
sicuramente  punito  dalla  mano  di  Dio.  I  Veneziani  senti- 
vano da  gran  tempo ,  massime  nel  Friuli ,  la  pressura  del- 
r  Impero  ;  e  se  aveano  resistito  colla  forza  al  tempo  della 
lor  grandezza  militare ,  e  cogli  accorgimenti  politici  al 

I.  7 


98  LE  CONFESSIONI  D' UN  OTTUAGENARIO. 

tempo  della  perdurante  sapienza  civile ,  allora  poi  che  que- 
sta e  quella  eransi  perdute  nell'ignavia  universale,  i  meglio 
pensanti  si  accontentavano  di  fidare  nella  Provvidenza. 
Ciò  era  compatìbile  in  una  vecchia ,  non  in  un  Senato  di 
governanti.  Ognuno  sa  che  la  Provvidenza  coi  nostri  pen- 
sieri ,  coi  nostri  sentimenti ,  colle  nostre  opere  matura  i 
proprii  disegni;  e  a  volersi  aspettar  da  lei  la  pappa  fatta, 
era  o  un  sogno  da  disperati  o  una  lusinga  proprio  da 
donnicciuole.  Perciò  quando  la  Badoer  cadeva  in  questa 
bambolaggine  di  speranza ,  Lucilio  non  potea  far  a  meno 
di  scuotere  il  capo  ;  ma  lo  scoteva  mordendosi  le  labbra  e 
frenando  un  sogghignetto  che  gli  scappava  fuori  dagli  an- 
goli, rimpiattandosi  sotta  due  baffetti  sottili  e  nerissimi. 
Scommetto  che  le  riforme  dell*  Imperatore  e  la  malora  di 
S.  Marco  non  gli  spiacevano  tanto  come  voleva  mostrarlo. 
La  conversazione  non  si  aggirava  sempre  sopra  questi 
altissimi  argomenti  ;  anzi  li  toccava  molto  di  rado  e  in  di- 
fetto di  argomenti  più  vicini.  Allora  i  vapori,  i  telegrafi  e 
le  strade  ferrate  non  avevano  attuato  ancora  il  gran  dogma 
morale  dell' unità  umana  ;  e  ogni  piccola  società  relegata 
in  se  stessa  dalle  comunicazioni  difficilissime,  e  da  una 
indipendenza  giurisdizionale  quasi  completa,  si  occupava 
anzi  tutto  e  massimamente  di  sé,  non  curandosi  del  resto 
del  mondo  che  come  d'un  pascolo  alla  curiosità.  Le  mole- 
cole andavano  sciolte  nel  caos,  e  la  forza  centripeta  non 
le  aveva  condensate  ancora  in  altrettanti  sistemi,  ingranati 
gli  uni  negli  altri  da  vicendevoli  influenze  attive  o  passive. 
Cosi  gli  abitanti  di  Fratta  vivevano ,  a  somiglianza  degli 
Dei  di  Epicuro ,  in  un  grandissimo  concetto  della  propria 
importanza  ;  e  quando  la  tregua  decloro  negozii  o  dei  pia- 
ceri lo  consentiva,  gettavano  qualche  occhiata  d'indifife- 
renza  o  di  curiosità  a  destra  o  a  sinistra,  come  l'estro 
portava.  Questo  spiega  il  perché  nel  secolo  passato  fosse 
tanta  penuria  di  notizie  statistiche,  e  la  geografia  si  per- 


CAPITOLO  SECONDO.  99 

desse  a  registrare  piuttosto  le  stranezze  dei  costumi ,  e  le 
favole  dei  viaggiatori,  che  non  le  vere  condizioni  delle  prò* 
vincie.  Più  che  da  imperfeàone  di  mezzi  o  da  ignoranza  di 
scrittori,  dipendeva  ciò  dal  talento  dei  lettori.  Il  mondo  per 
essi  non  era  mercato  ma  teatro.  Più  sovente  adunque  i 
nostri  interlocutori  parlavano  dei  pettegolezzi  del  vicinato  ; 
del  tal  Comune  che  aveva  usurpato  i  diritti  del  tal  feuda- 
tario; delia  lite  che  se  ne  agitava  dinanzi  all' Eccellentis- 
simo Luogotenente,  o  della  sentenza  emanata,  e  dei  sol- 
dati a  piedi  ed  a  cavallo  mandati  per  castigo ,  o  come  si 
diceva  allora,  in  tansa  presso  quel  Comune  a  mangiargli 
le  entrate.  —  Si  pronosticavano  i  matrimoni  futuri,  e  si 
mormorava  anche  un  tantino  di  quelli  già  stabiliti  o  com* 
pinti;  e  per  soUto  i  iitigii,  le  angherie,  le  discordie  dei  si- 
gnori castellani  tenevano  un  buon  posto  nel  discorso.  La 
vecchiona  parlava  di  tutto  con  soavità  e  con  posatezza , 
come  se  guardasse  le  cose  dall'alto  della  sua  età  e  della 
sua  condizione  ;  ma  questo  modo  di  ragionare  non  era  in 
lei  studiato  pnnto,  e  vi  si  frammischiava  a  raddolcirlo  una 
buona  dose  di  semplicità  e  di  modestia  cristiana.  Lucilio 
serbava  il  contegno  d'un  giovine  che  gode  d'imparare  da 
chi  ne  sa  più  di  lui,  e  una  cotal  discrezione,  in  un  sapu* 
tello  incrinato  di  lettere,  gli  accaparrava  sempre  più  la 
stima  e  l'affetto  della  nonna.  A  vederlo  poi  adoperarle 
intorno  per  renderle  ogni  piccolo  servigio  che  bisognasse, 
s'avrebbe  proprio  detto  ch'egli  era  un  suo  vero  figliuolo,  o 
almeno  un  uomo  stretto  a  lei  dal  legame  di  qualche  gran 
benefizio  ricevuto.  Nulla  invece  di  tutto  ciò  :  era  tutto  ef- 
fetto di  buon  cuore,  di  bella  creanza....  e  di  furberia.  Non 
ve  lo  immaginate?...  Ve  lo  chiarirò  ora  in  poche  parole. 

Quando  Lucilio  si  accommiatava  dalla .  vecchia  per 
scendere  nel  tinello  o  tornare  a  Fossalta ,  costei  restava 
sola  colla  Clara,  e  non  rifiniva  mai  dal  lodarsi  bonaria- 
mente delle  compite  maniere,   e  dell'animo  gentile  ed 


100  LE  CONFESSIONI  D'  UN  OTTUAGENARIO. 

educato,  e  del  savio  ragionare  di  quel  giovine.  Perfino  le 
fattezze  di  lui  le  davano  materia  di  encomiarlo ,  come  spec- 
chio che  le  sembravano  della  sua  eccellenza  interiore.  Le 
vecchie  semplici  e  dabbene,  quando  prendono  ad  amare  ta- 
luno, sogliono  unire  sopra  quel  solo  capo  le  tenerezze^  le 
cure  e  perfin  le  illusioni  di  tutti  gli  amori  che  hanno  la- 
sciata viva  una  fibra  del  loro  cuore.  Perciò  non  vi  so  dire 
se  un'amante,  una  sorella,  una  sposa,  una  madre,  una 
nonna  si  sarebbe  stretta  ad  un  uomo  con  maggior  affetto 
che  la  vecchia  contessa  a  Lucilio.  Giorno  per  giorno  egli 
avea  saputo  ridestare  una  fiamma  di  queir  anima  senile, 
assopita  ma  non  morta  nella  propria  bontà;  e  da  ultimo  si 
era  fatto  voler  tanto  bene ,  che  non  passava  giorno  senza 
ch'egli  fosse  desiderato  o  chiamato  a  tenerle  compagnia. 
La  Clara,  per  cui  erano  leggi  i  desiderii  della  nonna,  aveva 
preso  a  desiderarlo  come  lei;  e  l'arrivo  del  giovine  era  per 
le  due  donne  un  momento  di  festa.  Del  resto  la  contessa 
non  sospettava  nemmeno  che  il  giovine  potesse  pensar  ad 
altro  che  a  far  una  buona  azione,  od  a  ricrearsi  fors'anco 
nei  loro  colloqui  dall'  inutile  chiasso  del  tinello  :  Lucilio 
era  il  figliuolo  del  dottor  Sperandio,  e  Clara  la  primogenita 
del  suo  primogenito.  Se  qualche  sospetto  le  avesse  attra- 
versato la  mente  in  tale  proposito ,  ne  avrebbe  vergognato 
come  d'un  giudizio  temerario  e  d'un  pensiero  disonesto  e 
colpevole,  apposto  senza  ragione  a  quella  perla  di  giovane. 
Diciamolo  pure:  la  era  troppo  buona  ed  aristocratica  pter 
prendersi  ombra  di  simili  paure.  Il  suo  affetto  p^  Lucilio 
prendeva  tutti  i  modi  d'una  vera  debolezza,  e  in  riguardo 
di  lui  la  tornava  a  diventar  quella  che  era  stata  pel  piccolo 
Orlando,  allorché  si  trattava  di  difendere  la  libertà  della  sua 
vocazione.  Che  ella  poi  non  si  accorgesse  della  piega,  presa 
mano  a  mano  nel  cuore  de' due  giovani  dalla  abitudine  di 
vedersi  e  parlarsi  sempre,  non  c'era  da  stupirsene.  La 
Clara  non  se  n'accorgeva  essa  medesima,  e  Lucilio  usava 


CAPITOLO  SECONDO.  101 

Ogni  artifizio  per  nasconderla.  M*  avete  capito?  Egli  avea 
cercato  l'alleanza  cieca  della  vecchia  per  vincer  la  giovane. 
Io  sarei  ora  molto  impacciato  a  guidarvi  con  sicurezza 
nel  laberinto,  che  mi  parve  esser  sempre  Tanimo  di  questo 
giovine,  e  denotarvene  partitamente  l'indole,  i  pregi  ed 
difetti.  L'era  una  di  quelle  nature  rigogliose  e  bollenti 
che  hanno  in  sé  i  germi  di  tutte  le  qualità  buone  e  cattive 
col  fomite  perpetuo  d'un' immaginativa  sbrigliata  per  fé 
condarle,  e  il  ritegno  invincibile  d'una  volontà  ferrea  e  cai 
colatrice  per  guidarle  e  correggerle.  Servo  insieme  e  pa 
drone  delle  proprie  passioni  più  che  nessun  altro  uomo  ; 
temerario  e  paziente ,  come  chi  stima  altamente  la  propria 
forza ,  ma  non  vuole  lasciarne  sperperar  indarno  neppur 
un  fiato;  egoista,  generoso  o  crudele  secondo  l'uopo,  per- 
chè dispregiava  negli  altri  uomini  l'obbedienza  a  quelle 
passioni  di  cui  egli  si  sentiva  signore ,  e  credeva  che  i  mi* 
nori  debbano  per  necessità  naturale  cedere  ai  maggiori,  i 
deboli  assoggettarsi  ai  forti,  i  vigliacchi  ai  magnanimi,  i 
semplici  agli  accorti.  La  maggioranza  poi,  la  forza,  la  ma- 
gnanimità, Taccortezza  egli  le  riponeva  nel  saper  volere 
pertinacemente ,  e  valersi  di  tutto  e  osar  tutto  pel  conten- 
tamento della  propria  volontà.  Di  tal  tempra  sono  gli  uo- 
mini che  fanno  le  grandi  cose,  o  buone  o  cattive.  Ma  come 
gli  si  era  venuta  formando  nel  suo  stato  umile  e  circo- 
scritto un'  indole  cosi  tenace  e  robusta ,  se  non  in  tutto 
alta  e  perfetta?  —  Io  non  ve  lo  dirò  certamente.  Forse  la 
lettura  dei  vecchi  storici ,  e  dei  nuovi  filosofi  ;  e  l' osser- 
vazione della  società  nelle  varie  comunanze  ov'  era  vissuto 
gliela  avevano  mutata  in  persuasione  profonda  ed  altera. 
Credeva  che  piccoli  o  grandi  si  dovesse  pensare  a  quel 
modo,  per  aver  diritto  di  chiamarsi  uomini.  Grande  un  co* 
tal  temperamento  lo  portava  al  comando;  piccolo  al  di- 
spregio ;  due  diverse  superbie  delle  quali  non  so  qual  sia 
quella  che  meglio  si  converrebbe  all' ambizione  di  Lucìfero. 


402  LE  CONFESSIONI  D'  BN  OTTUAGENARIO. 

Ognuno  converrà  peraltro ,  che  se  T  animo  suo  era  difet- 
tivo di  quella  parte  sensibile  e  quasi  femminile  dove  alli- 
gnano la  vera  gentilezza  e  la  pietà,  un  potente  intelletto 
si  richiedeva  a  sostenerlo  cosi  com'era,  superiore  affatto 
per  larghezza  di  vedute  e  per  potenza  d'intenzione  al- 
l'umile sorte  che  gli  parea  preparata  dal  caso  della  nascita 
e  dalle  condizioni  meno  che  modeste.  La  sua  fronte ,  va- 
sto nascondiglio  di  grandi  pensieri,  saliva  ancora  oltre  i 
capelli  finissimi  che  ne  ombreggiavano  la  sommità;  gli 
occhi  infossati  e  abbaglianti  cercavano  più  che  il  volto 
l'animo  e  il  cuore  della  gente;  il  naso  diritto  e  sottile,  la 
bocca  chiusa  e  mobilissima  dinotavano  il  forte  proposito  e 
il  segreto  e  perpetuo  lavorio  interiore.  La  sua  statura  voi* 
geva  al  piccolo  come  del  maggior  numero  dei  veri  grandi; 
e  la  muscolatura  asciutta  ma  elastica  porgeva  gli  strumenti 
del  corpo  quali  si  convenivano  ad  uno  spirito  turbolento 
ed  operoso.  In  tutto  ppteva  dirsi  bel  giovine;  ma  la  folla 
ne  avrebbe  trovato  mille  più  belli  di  lui ,  o  non  lo  avrebbe 
almeno  distinto  fra  i  primi.  Gli  è  vero  che  una  tal  quale 
eleganza ,  e  quasi  un  presentimento  di  quella  semplicità 
inglese  che  doveva  prender  il  posto  delle  guarnizioni  e  della 
cipria,  regolava  la  maniera  del  suo  vestito;  e  ciò  avrebbe 
supplito  alle  comuni  fattezze  per  renderlo  a  tutti  notevole. 
Non  usava  né  perrucca,  né  polvere,  né  mai  merli  o  scarpe 
fosse  pur  giorno  di  gala;  portava  il  cappello  tondo  alla 
quacquera,  calzoni  ingambati  negli  stivali  prussiani,  giubba 
senza  ornamenti  né  bottoni  di  smalto,  e  panciotto  d'un 
sol  colore  verdone  o  cenerognolo  non  lungo  quattro  dita 
oltre  al  fianco.  Cotali  mode  le  aveva  portate  da  Padova; 
diceva  che  gli  piacevano  per  esser  comodissime  in  campa* 
gna ,  ed  aveva  ragione.  Noi  perché  s' era  avvezzi,  a  quegli 
sfoggi  alla  pantalone  d'allora,  ridevamo  assai  di  quella  suc- 
cinta vestizione,  senza  risalto  d'oro,  di  frangio,  di  bei  co- 
lori. La  Pisana  chiamava  Lucilio  il  signor  Merlo;  equand^ei 


CAPITOLO  SECONDO.  103 

compariva ,  la  ragazzaglia  di  Fratta  gli  sbatacchiava  in- 
torno quel  soprannome  come  per  fargli  dispetto.  Egli  non 
sorrideva  come  chi  prende  piacere  delle  malizie  fanciulle- 
sche,  né  sé  ne  indispettiva  come  lo  sciocco  che  ne  tien 
conto  :  passava  oltre  occupandosi  di  altro.  Era  questa  la 
nostra  bile.  Credo  che  quel  piglio  di  indifferenza  ce  lo  ren- 
desse tanto  antipatico,  quanto  dal  vestito   ci  compariva 
ridicolo,  E  quando  poi ,  trovando  per  casa  o  la  Pisana  od 
anche  me,  ci  faceva  bel  viso,  e  ci  accarezzava,  noi  era« 
vamo  beati  di  mostrargli  che  le  sue  moine  ci  annojavano« 
e  gli  fuggivamo  via  non  trascurando  di  buttarci  nelle  brac- 
cia di  qualunque  altro  che  fosse  lì  intorno,  o  di  metterci 
a  giocherellare  col  cane  da  caccia  del  capitano.  Rappresa- 
glie da  fanciulli  I  —  Pure,  mentre  noi  ci  vendicavamo  a 
quella  guisa,  egli  seguitava  a  guardarci;  ed  io  ricordo  an- 
cora il  tenore  e  perfin  la  tinta  di  quegli  sguardi.  Mi  pare 
che  volessero  dire:  bambini  miei,  se  credessi  prezzo  del- 
l'opera l'invaghirvi  di  me,  vorrei  fervi  miei  figh'uoli  prima 
d'un*  orai  —  Infatti  quando  poi  gli  tornò  conto,  ci  riesci 
ogniqualvolta  lo  volle.  —  Quando  io  ripenso  alla  lunghis- 
sima via  da  lui  costantemente  seguita  per  farsi  ricevere  nel 
cuore  di  Clara  a  mezzo  dell'  amore  e  degli  encomii  della 
nonna»  io  non  posso  far  a  meno  di  strabiliare.  Ma  già  egli 
fu  sempre  cosi  ;  e  non  ricordo  negozio  di  piccolo  o  grave 
momento  nel  quale  s'imbarcasse,  senza  navigarci  entro 
coli' eguale  costanza,  in  onta  alle  bonaccie  o  ai  venti  con- 
tnirii.  La  robusta  tempra  di  quell*  uomo  che  non  m'invi« 
tava  dapprincipio  a  nessuna  simpatia,   fmi  coli' impormi 
quell'ammirazione  che  meritano  le  forti  cose  in  questi 
tempi  di  fiaccona  universale.  Oltracciò  il  suo  amore  per 
Clara,  nato  e  covato  da  lunghi  anni  di  silenzio,  protetto  coi 
mille  accorgimenti  della  prudenza,  e  con  tutto  il  fuoco  in- 
teriore d'una  passione  invincibile,  ebbe  una  tal  impronta 
di  sincerità,  da  ricomperare  qualche  altro  men  bello  senti- 


104  LE  CONFESSIONI  D*  UN  OTTUAGENARIO. 

mento  deiranimo  suo.  Adoperò  sempre  da  astuto  nei  mez- 
zi, ma  da  forte  nella  perseveranza:  e  se  fu  egoismo,  era 
Tegoismo  d'un  titano. 

La  nonna  intanto,  che  non  vedeva  di  lui  altro  che 
quanto  egli  credeva  utile  di  mostrarle ,  se  ne  innamorava 
ogni  di  più.  Le  poche  altre  visite,  che  la  riceveva  durante 
il  giorno,  non  erano  tali  da  diminuirle  la  graditezza  di  quel- 
la una.  li  signor  conte,  che  veniva  a  domandarle  come  avea 
passato  la  notte,  in  sulle  undici  dei  mattino  prima  di  re- 
carsi nella  Cancelleria  a  firmare  tutto  che  il  Cancelliere  gli 
porgesse  da  firmare  ;  monsignore  Orlando  che  dalle  undici 
a  mezzogiorno  le  faceva  il  quarto,  colla  cognata  e  la  ni- 
pote, sbadigliando  di  tutta  lena  per  la  voglia  del  pranzo; 
la  nuora  che  le  stava  dinanzi  le  lunghe  ore ,  muta  ed  im- 
palata infilando  maglie,  e  non  aprendo  mai  bocca  che  per 
sospirare  i  begli  anni  passati ,  Martino ,  l'antico  maggior- 
domo del  fu  suo  marito ,  che  le  faceva  compagnia  alia  sua 
maniera  parlando  poco  e  non  rispondendo  mai  a  tono , 
mentre  la  Clara  usciva  alla  breve  passeggiata  del  dopopran- 
zo ;  la  Pisana  che  a  volte  con  grandi  strilli  e  graffiate  le 
era  condotta  innanzi  fra  le  braccia  della  Faustina,  ecco  le 
persone  che  le  passavano  dinanzi  tutti  i  giorni ,  monotone 
ed  annojate  come  le  figurine  d'una  lanterna  magica.  Non 
era  dunque  strano  che  ella  aspettasse  con  impazienza  il 
dopopranzo ,  quando  Lucilio  veniva  a  farla  ridere  colle  sue 
barzellette,  e  a  rischiarar  un  pochino  d' un  barlume  di  al- 
legria la  serena  ma  grave  sembianza  della  nipote.  La  gio- 
ventù è  il  paradiso  della  vita;  ed  i  vecchi  amano  T allegria 
che  é  la  gioventù  eterna  dell'animo.  Quando  Lucilio  s'ac- 
corse che  il  buon  umore  da  lui  infiltrato  nella  vecchia  pas- 
sava nella  fanciulla ,  e  che  ad  un  suo  sorriso  questa  s'era 
accostumata  a  rispondere  con  un  altro,  la  sua  pazienza  co- 
minciò a  sperar  vicina  la  ricompensa.  Due  persone  che 
avvicinandosi  prendono  contentezza  Tuna  dall'altra,  sona 


CAPITOLO  SECONDO.  105 

molto  proclivi  ad  amarsi  ;  perfino  la  simpatia  di  due  esseri 
melanconid  passa  per  la  manifestazione  del  sorriso  prima 
di  infervorarsi  in  amore,  e  questa  gioja  della  mestizia  ha  la 
sua  ragione  nella  somiglianza,  che  si  discopre  sempre  gra- 
devolmente fra  i  nostri  sentimenti  e  gli  altrui.  La  passione 
in  gran  parte  è  formata  di  compassione.  Lucilio  sapeva 
tuttociò  e  più  assai.  Mese  per  mese,  giorno  per  giorno , 
ora  per  ora ,  sorriso  per  sorriso  egli  seguiva,  con  occhio 
premuroso  e  innamorato  ma  tranquillo,  paziente  e  sicuro, 
gli  accrescimenti  di  queir  affetto  eh'  egli  veniva  istillando 
nell'anima  di  Clara.  Egli  amava,  ma  vedeva;  miracolo 
nuovo  d' amore.  Vedeva  la  compiacenza  pel  piacere  goduto 
dalla  nonna  nella  sua  compagnia,  mutarsi  in  gratitudine 
per  lui,  indi  in  simpatia,  per  le  lodi  che  si  figurava  dove- 
vano ronzarle  sempre  nelle  orecchie  delle  sue  doti  bdle  e 
brillanti.  —  La  simpatia  generò  la  confidenza ,  e  questa  il 
desiderio,  il  piacere  di  vederlo  e  di  parlargli  sempre. 

Sicché  Clara  cominciò  a  sorridere  per  proprio  conto, 
allorché  il  giovine  entrava  domandando  alia  vecchia  come 
la  stesse  de'suoi  nervi,  e  cavandosi  il  guanto  per  tastarle 
il  polso.  —  Questo,  come  dicemmo,  fu  in  lui  il  vero  comin* 
ciamento  delle  speranze  ;  e  vide  allora  che  le  sementi  ave- 
vano fruttata  e  che  il  rampollo  germogliava.  Anche  nelle 
^prime  sue  visite  Clara  gli  sorrideva  ;  ma  era  cosa  diversa. 
Lucilio  aveva  l'occhio  medico  per  le  anime  più  che  pel  cor* 
po.'Perluiil  vocabolario  delle  occhiate ,  dei  gesti,  del- 
l' accenfo ,  dei  sorrisi  aveva  tante  parole  come  quello  di 
ogni  altra  lingua;  e  rade  volte  sbagliava  nell' interpretarlo. 
La  fanciulla  non  s'accorgeva  di  provar  dalla  sua  presenza 
maggior  diietto  che  non  ne  provasse  le  prime  volte,  ed 
egli  potea  già  senza  tema  di  sbagliare  mandarle  uno 
sguardo  ^he  le  avrebbe  detto:  «  Tu  mi  ami  !  »  —  Non  lo 
avventurò  tuttavia  quello  sguardo  cosi  alla  sprovveduta. 
La  volontà  era  padrona  in  lui  e  aveva  a  lato  la  ragione  ; 


106  LE  CONFESSIONI  D'  UN  OTTUAGENARIO. 

la  passione,  potente  e  tiranna  nel  primo  comando,  aveva 
il  buon  senso  di  confessarsi  cieca  nel  resto,  e  di  fidarsi 
pei  mezzi  a  quelle  oculate  operatrici.  Clara  era  divota  ;  non 
bisognava  spaventarla.  Essa  era  figlia  di  conte  e  di  con- 
tessa; non  conveniva  frugare  nel!' animo  suo  prima  di  averlo 
sbrattato  d*  ogni  superbia  gentilizia.  Per  questo  Lucilio  ri- 
stette su  quel  primo  trionfo ,  come  Fabio  temporeggiatore  ; 
fors'anco  veggente  come  era  fino  al  fondo  delle  cose  uma- 
ne, godette  soffermarsi  in  quella  prima  ed  incantevole 
posa  dell'  amore  che  si  scopre  corrisposto.  Ciò  nonostante 
quando  venendo  egli  talvolta  da  Fossalta  colla  comitiva  di 
Fratta  che  retrocedeva  dal  solito  passeggio,  incontravano 
la  Clara  a  mezza  la  via ,  egli  impallidiva  lievemente  nelle 
guancie.  Non  di  rado  anche  avveniva  che  il  Partistagno 
fosse  con  lei,  superbo  di  quell'onore;  e  nell' abboccarsi  colla 
brigata  egli  non  mancava  di  volgere  sul  dottorino  di  Fos- 
salta uno  sguardo  quasi  di  altero  disprezzo.  Lucilio  soste- 
neva quello  sguardo,  come  sosteneva  le  burle  dei  ragazzi, 
con  una  indifferenza  più  supèrba  e  sprezzante  a  tre  doppi. 
Ma  l'indifferenza  campeggiava  sul  volto  ;  l' inno  della  vit 
toria  gli  cantava  nel  cuore.  La  fronte  di  Clara ,  annoiata 
dalle  sincere  ma  rozze  galanterie  del  gbvine  castellano , 
s' irradiava  d*  uno  splendore  di  contentezza  quando  ve- 
deva da  lungo  la  grave  ed  ideale  figura  del  figliuolo  adot- 
tivo della  nonna.  Partistagno  le  volgeva  di  sbieco  una 
lunga  occhiata  d'ammirazione:  Lucilio  la  adocchiava  ap- 
pena di  volo ,  e  ambidue  si  inebbriavano  l'uno  d'una  vana 
speranza,  l' altro  di  una  ragionata  certezza  d'amóre. 

(Juanto  al  signor  conte,  alla  signora  contessa,  e  al 
buon  monsignore,  essi  erano  troppo  in  alto  coi  pensieri, 
ovverosia  troppo  occupati  della  propria  grandezza,  per  ba- 
dare a  simili  minuzzoli.  Il  resto  della  comitiva  non  ardiva 
levar  gli  occhi  tant'alto,  e  cosi  queste  vicende  d'affetto 
succedevano  fra  i  tre  giovani,  senza  che  si  ingerisse  sguardo 


CAPITOLO  SECONDO.  107 

profano  od  importuno.  Martino  qualche  volta  mi  chiede- 
va. —  Hai  veduto  capitare  il  dottor  Lucilio  oggi?  —  (  Lo 
chiamavano  dottore  benché  non.  avesse  diploma,  perchè 
aveva  guardate  molte  lingue  e  tastato  molti  polsi  nel  ter- 
ritorio). —  lo  gli  rispondeva  gridando  a  piena  gola. —  No, 
non  Vho  veduto!  —  Questo  dialogo  avveniva  sempre 
quando  ia  Clara,  o  soletta  o  accompagnata  dalPartistagno, 
usciva  nel  dopopranzo,  meno  serena  ed  ìlare  del  solito. 
Martino  forse  ci  vedeva  più  che  ogni  altro ,  ma  non  ne 
diede  mai  altro  indizio  che  questo..  Quanto  all^i  Pisana,  la 
mi  diceva  sovente  :  «  Se  io  fossi  mia  sorella ,  vorrei  spo- 
sare quel  bel  giovane  che  ha  tanti  bei  nastri  sulla  giubba 
e  un  cosi  bel  cavallo ,  con  una  gualdrappa  tutta  indorata  ; 
e  il  signor  Merlo  lo  farei  mettere  in  una  gabbietta  per  re- 
galarlo alla  nonna  il  giorno  della  sua  sagra.  » 


108  LE  CONFESSIONI  D'BN  OTTUAGENARIO. 


CAPITOLO  TERZO. 


Confronto  fra  la  cucina  del  castello  di  Fratta  e  il  resto  del  mondo.  —  La 
seconda  parte  del  confiteor  e  il  girarrosto.  —  Prime  scorrerie  colla 
Pisana,  e  mia  ardita  navigazione  fino  al  Bastione  di  Attila.  ~  Prime 
poesie ,  primi  dolori ,  prime  pazzìe  amorose ,  nelle  quali  prevengo 
anche  la  rara  precocità  di  Dante  Alighieri. 

La  prima  volta  che  io  uscii  dalla  cucina  di  Fratta  a 
spaziare  nel  mondo,  questo  mi  parve  bello  fuor  d'ogni 
misura.  I  confronti  son  sempre  odiosi:  ma  io  non  potei 
allora  tralasciare  di  farne,  se  non  col  cervello,  almeno 
cogli  occhi;  e  deggio  anche  confessare,  che  tra  la  cucina 
di  Fratta  ed  il  mondo ,  io  non  esitai  un  momento  nel  dar 
la  palma  a  quest'ultimo.  Primo  punto;  natura  vuole  che 
si  anteponga  la  luce  alle  tenebre ,  e  il  sole  del  cielo  a  qua- 
lunque fiamma  di  camino;  in  secondo  luogo,  in  quel  mondo 
d*erba,  di  fiori,  di  salti  e  di  capitomboli  dove  metteva 
piede ,  non  e'  erano  né  ie  formidabili  guarnizioni  scarlatte 
del  signor  Conte,  né  le  ramanzine  di  Monsignore  a  pro- 
pos^ito  del  confiteor;  né  le  persecuzioni  di  Fulgenzio;  né 
le  carezze  poco  aggradevoli  della  Contessa  ;  né  gli  scap- 
pellotti delle  cameriere.  Da  ultimo,  se  nella  cucina  viveva 
da  suddito ,  li  fuori  due  passi  mi  sentiva  padrone  di  respi- 
rare a  mio  grado ,  ed  anco  di  sternutire,  e  di  dirmi  :  —  sa- 
lute, eccellenza  le  di  risponder,  grazie, • — senzaché  nessuno 
trovasse  disdicevoli  tante  cerimonie.  1  complimenti  rice- 
vuti dal  Conte  nella  fausta  occasione  de' suoi  sternuti  mi 
erano  sempre  stati  cagione  d'invidia  fin  da  piccino;  per- 
ché mi  pareva  che  una  persona  a  cui  si  auguravano  tante 
belle  cose  dovesse  essere  di  grande  rilievo  e  di  un  merito 
infinito.  Andando  poi  innanzi  nella  vita  corressi  questa 
mia  strana  opinione;  ma  in  quello  che  spetta  al  sentimento, 


CAPITOLO  TERZO.  109 

non  posso  stemutire  anche  adesso  in  pace,  senzachè  non 
mi  brulichi  dentro  un  certo  desiderio  d*  udirmi  augurare 
lunga  vita  e  felicità  da  una  moltitudine  di  voci.  La  ragione 
si  fa  adulta  e  vecchia;  il  cuore  resta  sempre  ragazzo,  e 
converrebbe  dargli  scuola  a  zaffate  col  metodo  patriarcale 
del  Piovano  di  Teglio.  Quanto  al  mutuo  insegnamento,  che 
ora  è  venuto  di  moda,  i  cuori  ci  avrebbero  pochissimo  da 
guadagnare  e  molto  da  perdere,  in  quello  scambio  di  ban- 
conote sentimentali  che  corrono  in  vece  delle  monete  ge- 
nuine e  sonanti  d*una  volta.  Sarebbe  un  mutuo  insegna- 
mento di  trappolerie  e  di  falsificazioni,  con  nessunissimo 
vantaggio  della  buona  causa,  perchè  i  più  tirano  sempre  i 
meno,  come  dice  il  proverbio.  Ma  tornando  al  mondo  che 
mi  parve  tanto  bello  a  prima  giunta ,  come  vi  raccontava, 
vi  dirò  di  più  ch'esso  non  era  un  Paradiso  terrestre.  Un 
ponticello  di  legno  sulla  fossa  posteriore  del  castello  che 
dalla  corticella  della  scuderìa  metteva  nell'orto  ;  due  pergolati 
di  vigne  annose  e  cariche  neir  autunno  di  bei  grappoli  d'oro, 
corteggiati  da  tutte  le  vespe  del  vicinato  ;  più  in  là  campa- 
gne verdeggianti  di  rape  e  di  sorgoturco,  e  finalmente 
oltre  ad  un  muricciuolo  di  cinta  cadente  e  frastagliato , 
delle  vaste  e  ondeggianti  praterie  piene  di  rigagnoli  ar- 
gentini ,  di  fiori  e  di  grilli  !  Ecco  il  mondo  posteriore  al 
castello  di  Fratta.  Quanto  a  quello  che  gli  si  stendeva 
dinanzi  ed  ai  lati,  ho  dovuto  accontentarmi  di  conoscerlo 
più  tardi;  mi  tenevano  tanto  alla  catena  col  loro  Fulgen- 
zio ,  col  loro  Piovano ,  col  loro  spiedo ,  che  perfino  nel 
mondo  dell'aria  libera  e  delle  piante,  perfino  nel  gran 
tempio  della  natura  mi  toccò  entrarvi  di  sfuggita  e  per  la 
parte  di  dietro.  Ora  una  digressione  in  riguardo  allo  spiedo  ; 
che  da  un  pezzo  ne  ho  addebitato  la  coscienza.  Nel  ca- 
stello di  Fratta  tutti  facevano  ogni  giorno  il  loro  dovere, 
meno  il  girarrosto  che  non  vi  si  piegava  che  nelle  circo- 
stanze solenni.  Per  le  due  pollastre  usuali  non  si  stimava 


Ilo  LE  CONFESSIONI  D' UN  OTTUAGENÀRIO. 

convemente  incomodarlo.  Ora,  quando  Sua  Eccellenza  gi- 
rarrosto godeva  i  suoi  ozii  muti  e  polverosi,  il  girarrosto 
era  io.  —  La  cuopa  infilava  le  pollastre  nello  sjpiedo ,  indi 
pasBava  la  punta  di  questo  in  un  traforo  degli  alari,  e  ne 
affidava  a  me  il  manico,  perché  lo  girassi  con  buon  metodo 
e  con  isocrona  costanza  fino  alla  pretta  doratura  delle  vit- 
tifne.  I  figli  d'Adamo ,  forse  Adamo  stesso  aveva  fatto  co- 
si; io,  come  figlio  d'Adamo,  non  aveva  alcun  diritto  di  la- 
mentarmi per  questa  incombenza  che  m'era  affidata.  Ma 
quante  cose  non  si  fanno ,  non  si  dicono  e  non  sì  pensano 
senza  una  giusta  ponderazione  dei  proprii  diritti  !  —  A  me 
talvolta  pareva  financo,  che,  poiché  c'era  un  grandissimo 
girarrosto  sul  focolare  si  aveva  torto  marcio  a  mutar  in 
un  girarrosto  me.  Non  era  martirio  bastevole  pei  miei 
denti  the  di  quel  benedetto  arrosto  dovessi  poi  rodere  e  lec- 
care le  ossa ,  senza  farmi  abbrustolire  il  viso ,  voltarlo  di 
qua  è  di  là  con  una  noja  senza  fine?  —  Qualche  volta  mi 
toccò  girare  qualche  spiedata  di  uccelletti  i  quali,  nel  vol- 
gersi a  gambe  in  su ,  pencolavano  ad  o^i  giro  fin  quasi 
sulle  bragie,  colle  loro  testoline  scorticate  e  sanguinose.  — 
La  mia  testa  pencolava  in  cadenza  al  pencolar  delle  loro  ; 
e  credo  che  vorrei  essere  stato  uno  di  quei  fringuelli,  per 
trar  vendetta  del  mio  tormento  attraversandismi  nella  gola 
di  chi  avesse  dovuto  mangiarmi.  Quando  questi  pensiè- 
rucci  tristarelli  mi  raspavano  nel  cuore  io  rideva  d'un  gu- 
sto maligno ,  e  mi  metteva  a  girare  lo  spiedo  più  in  fretta 
che  mai.  Accorreva  ciabattando  la  cUoca,  e  mi  pestava  le 
mani  dicendomi.  —  Adagio,  Carlino,  gli  uccelletti  vanno 
trattati  con  delicatezza!  —  Se  la  stizza  e  la  paura  m'aves- 
sero permesso  di  parlare ,  avrei  domandato  a  quella  vec- 
chiaccia unta,  perchè  anche  Carlino  non  lo  trattava  al- 
meno come  un  fringuello?  La  Pisana ,   quando  mi  sapeva 
in  funzione  di  girarrosto ,  vinceva  la  sua  ripugnanza  per 
la  cucina ,  e  veniva  a  godere  della  mia  rabbiosa  umiliazio- 


CAPITOLO  TERZO.  Ili 

ne.  Uh!  quante  ne  avrei  date  a  queUa  sfronfateBa  per 
Ognuno  de' suoi  ghigni!  Ma  mi  toccava  invece  ingozzare 
bocconi  amari,  e  girare  il  mio  spiedo,  mentre  un  furore 
quasi  malvagio  mi  gonfiava  il  cuore  e  mi  faceva  scricchio- 
lare la  dentatura.  Martino,  alle  volte,  credo  che  mi  avrebbe 
sollevato ,  ma  prima  la  cuoca  non  voleva ,  e  poi  il  dabbe- 
nuomo  avea  briga  bastevole  colle  croste  di  formaggio  e 
la  grattugia.  Invece  alla  bollitura  della  minestra  mi  capi* 
tava  l'ultimo  conforto  di  Monsignore,  il  quale,  stizzito  di 
vedermi  cogli  occhi  o  lagrimosi  o  addormentati ,  mi  sug- 
geriva con  voce  melliflua  di  non  far  il  gonzo  o  il  cattivo , 
ma  di  ripetere  invece  a  memoria  l'ultima  parte  del  amfiteoì*, 
finché  me  ne  capacitassi  ben  bene.  Basta,  basta  di  ciò; 
solo  a  pensarvi  mi  sento  colar  di  dosso  tutti  i  sudori  di 
quegli  arrosti,  e  in  quanto  a  Monsignore  lo  manderei  vo- 
lentieri dov'è  già  andato  da  un  pezzo,  se  non  avessi  ri- 
spetto alla  memoria  delle  sue  quondam  calze  rosse. 

Il  mondo  adunque  aveva  per  me  quest'ultimo  rilevan- 
tissimo vantaggio  sulla  cucina  di  Fratta ,  che  noti  vi  era 
confitto  al  martirio  dello  spiedo.  Se  erasoio,  saltava  ,  can- 
tava ,  parlava  con  me  stesso  ;  rideva  della  consolazione  di 
sentirmi  libero,  e  andava  studiando  qualche  bel  garbo  sul 
faglio  di  quelli  della  Pisana  per  farmene  poi  V  aggraziato 
dinanzi  a  Idi.  Quando  poi  riusciva  a  tirare  con  me  per 
solchi  e  boschetti  questa  mia  iùcantatrice ,  allora  mi  pareva 
di  essere  tutto  quello  che  voleva  io,  o  che  ella  avrebbe  de- 
siderato. Non  v'era  cosa  che  non  credessi  mia  e  che  io 
non  mi  tenessi  capace  di  ottenere  per  contentarla:  com*el1a 
era  padrona  e  signora  in  castello ,  cosi  là  nella  campagna 
mi  sentiva  padrone  io;  e  le  ne  faceva  gli  onori  come  d'un 
mio  feudo.  Di  tanto  in  tanto ,  per  rificcarmi  ne'  miei 
stracci,  ella  diceva  con  un  cipiglietto  serio  serio:— Questi 
campi  sono  miei ,  e  questo  prato  è  mio  !  —  Ma  di  cotali 
attucci  da  feudataria  io  non  prendeva  nessuna  soggezione  ; 


112  LE  CONFESSIONI  D'UN  OTTUAGENÀRIO. 

sapeva  e  sentiva  che  sulla  natura  io  aveva  una  padronanza 
non  concessa  a  lei;  la  padronanza  dell'  amore.  La  indifife- 
ronza  di  Lucilio  per  le  alte  occhiate  .del  Partistagno  e  per 
le  burlate  dei  fanciulli,  io  la  sentiva  per  quei  tiri  principe- 
schi della  Pisana.  £  lontano  dai  merli  signorili  e  dall'odore 
della  Cancellerìa,  mi  ripullulava  nel  cuore  quel  sentimento 
d'uguaglianza,  che  ad  un  animo  sincero  e  valoroso  fa 
guardar  bene  dall'  alto  perfin  le  teste  dei  Re.  Era  il  pesce 
rimesso  nell'  acqua ,  l' uccello  fuggito  di  gabbia ,  F  esule 
tornato  in  patria.  Aveva  tanta  ricchezza  di  felicità,  che  cer- 
cava intorno  cui  distribuirne;   e  in  difetto  d'amicii  ne 
avrei  fatto  presente  anche  agli  sconosciuti  o  a  chi  mi  vo- 
leva male.  Fulgenzio  ,  la  cuoca ,  e  perfin  la  contessa  avreb- 
bero avuto  la  loro  parte  d'aria,  di  sole,  se  fossero  venute  a 
domandarmela  con  bella  maniera  e  senza  battermi  le  mani 
o  strapparmi  la  coda.  La  Pisana  mi  seguiva  volentieri  nelle 
mie  scorrerie  campereccie ,  quando  non  trovava  in  castello 
il  suo  minuto  popolo  da  cui  farsi  obbedire.  In  questo 
caso  la  doveva  accontentarsi  dime,  e  siccome  nell'Ariosto 
della  Clara  ella  si  avea  fatto  mostrare  mille  volte  le  figurine, 
così  non  le  dispiaceva  di  essere  o  Angelica  seguita  da  Ri- 
naldo ,  0  MarUsa  ,  l' invitta  donzella ,  od  anche  Alcina  che 
innamora  e  muta  in  ciondoli  quanti  paladini  le  capitano 
nell'isola.  Per  me  io  m'era  scelto  il  personaggio  di  Ri- 
naldo con  bastevole  rassegnazione  ;  e  faceva  le  grandi  bat- 
taglie contro  filari  di  pioppi  aifigurati  per  draghi ,  o  le 
fughe  disperate  da  qualche  mago  traditore ,  trascinandomi 
dietro  la  mia  bella  come  se  1'  avessi  in  groppa  del  cavallo. 
.;  Talvolta  immaginavamo  di  intraprendere  uq  qualche  lungo 
/  viaggio  pel  regno  del  Catajo  o  per  la  repubblica  di  Sama^ 
canda  ;  ma  si  frapponevano  terribili  ostacoli  da  superare  : 
qualche  siepaja  che  doveva  essere  una  foresta  ;  qualche  argi- 
nello  che  figurava  una  montagna  ;  alcuni  rigagnoli  che  te- 
nevano le  veci  di  fiumi  e  di  torrenti.  Allora  ci  davamo 


CAPITOLO  TERZO.  li  3 

conforto  a  vicenda  con  gesti  di  coraggio ,  o  si  prendeva 
consiglio  sottovoce  con  occhiò  prudente,  e  col  respiro  som- 
messo ed  affannoso.  Veniva  deciso  di  tentar  la  prova;  e 
giù  allora  a  rompicollo  per  rovaje  e  pozzanghere  saltando  e 
gridando  come  due  indemoniati.  Gli  ostacoli  non  erano  in- 
superabili ,  ma  non  di  rado  le  vesti  della  fanciulla  ne  ripor- 
tavano qualche  guasto ,  o  la  si  bagnava  i  piedi  guazzando 
neir  acqua  colle  scarpettine  di  prunello.  Quanto  a  me  la 
mia  giacchetta  era  antica  confidente  degli  spini  ;  e  avrei  po- 
tuto star  neir  acqua  cent'  anni  come  il  rovere ,  prima  che 
r  umido  trapassasse  la  scorza  callosa  delle  mie  piante.  Mi 
dava  dunque  a  consolare,  a  racconciare  ed  asciugar  lei, 
che  prendeva  un  po'  il  broncio  per  quelle  disgrazie  ;  e 
perché  non  la  si  mettesse  a  piangere  o  a  graffiarmi,  la  fa- 
ceva ridere  prendendola  in  ispalla,  e  saltando  del  pari  con 
quella  soma  addosso  fossatelli  e  rigagnoli.  Era  robusto  come 
un  torello,  e  il  contento  che  provava  di  sentirmela  abbando- 
nata sul  collo  colla  faccia  e  colle  mani  per  ridere  con  mag- 
gior espansione,  mi  avrebbe  dato  lena  a  giunger  con  quel 
carico  se  non  al  Catajo  o  a  Samarcanda,  certo  più  in  là  di 
Fossalta.  Perdendo  a  quel  modo  le  prime  ore  del  dopo 
pranzo ,  si  cominciò  ad  allargarsi  fuori  delle  vicinanze  del 
castello,  e. a  presder  pratica  delle  strade,  dei  sentieri  e 
dei  luoghi  più  discosti.  Le  praterie  vallive  dove  s'erano 
aggirati  i  primi  viaggi,  declinavano  a  ponente  verso  una 
bella  corrente  di  acqua  che  serpeggiava  nella  pianura  qua 
e  là,  sotto  grandi  ombre  di  pioppi,  d'ontani  e  di  salici, 
come  una  forosetta  che  abbia  tempo  d^  perdere,  o  poca 
voglia  di  lavorare.  Là  sotto  si  sentiva  sempre  un  per- 
petuo cinguettio  d'  augelletti  ;  l' erba  vi  germinava  fitta  ed 
altissima,  come  il  tappeto  nel  più  segreto  gabinetto  d'una 
signora.  Vi  si  avvolgevano  fronzuti  andirivieni  di  macchie 
spinose  e  d' arbusti  profumati ,  e  parevano  preparare  i  più 
opachi  ricoveri  e  i  sedili  più  morbidi  ai  trastulli  dell'inno- 

1.  8 


114  LE  CONFESSIONI  D  UN  OTTUAGENARIO. 

cenza  o  ai  colloqui  d*  amore.  Il  mormorio  dell'  acqua  ren- 
deva armonico  il  silenzio,  o  raddoppiava  l'incanto  delle 
nostre  voci  fresche  ed  argentine.  Quando  sedevamo  s«Ma 
zolla  più  verde  e  rigonfia,  il  verde  ramarro  fuggiva  suHorlo 
della  siepe  vicina,  e  di  là  si  volgeva  a  guardarci ,  quasi 
avesse  voglia  di  domandarci  qualche  cosa ,  o  di  spiare  i 
fatti  nostri.  Per  quelle  pose  tanto  gradevoli  noi  sceglievamo 
quasi  sempre  una  sponda  della  lumiera ,  dove  essa  dopo 
un  laberinto  di  giravolte  susurrevoli  e  capricciose  si  pro- 
tende diritta  per  un  buon  tratto  queta  e  silenziosa ,  come 
una  matterella  che  d'improvviso  si  sia  fatta  monaca.  Il 
meno  rapido  pendio  la  calmava  dalla  sua  correntia ,  ma  la 
Pisana  diceva  che  l'acqua  come  lei  era  stanca  di  menar  le 
gambe,  e  che  bisognava  imitarla  e  sedere.  Non  crediate 
peraltro  che  stesse  tranquilla  a  lungo  la  civettuola.  Dopo 
avermi  fatto  qualche  carezza  od  essersi  arresa  al  mio  ruzzo 
di  gioqarellare  secondo  il  tenore  dell'  estro ,  si  levava  in 
piedi  non  curante  e  dimentica  di  me  come  non  la  mi 
avesse  mai  conosciuto ,  e  si  protendeva  suU*  acqua  a  spec- 
cliiarviéi  dentro  ,  o  vi  sciaguattava  entro  colle  braccia,  o  si 
ficcava  nella  fratta  a  cercarvi  chiocciole  da  farne  braccialetti 
e  collane,  senza  curarsi  allora  se  il  guarnellino  si  sciupava, 
0  se  le  maniche  o  le  scarpine  si  immoll%vano.  Io  la  chia- 
mava allora  e  l'ammoniva ,  più  per  golaggine  di  averla  an- 
cora a' miei  trastulli  che  per  rispetto  alle  sue  vesti;  ma  la 
non  si  dava  neppur  pensiero  di  rispondere.  Capace  di  di- 
sperarsi se  le  si  sconciava  una  maglia  del  collaretto  nell' ac- 
condiscendere ai  capricci  altrui,  avrebbe  rotto  e  stracciato 
tutto,  compresi  i  suoi  lunghi  e  bei  capelli  neri,  e  le  sue 
guancie  rosee  e  rotondette,  e  le  sue  manine  brevi  e  polpute, 
se  i  capricci  da  accontentarsi  erano  i  suoi.  Qualche  volta, 
per  tutto  il  resto  della  passeggiata,  non  giungeva  più  a  stor- 
narla da  que'suoi  giuochi  gravi,  solitari  e  senza  fine.  Elia 
.si  ostinava  per  mezz'ora  a  voler  bucare  coi  denti  e  colle 


CAPITOLO  TERZO.  ii5 

unghie  una  chiocciola  da  infilarla  in  un  vimine  e  appender- 
sela alle  orecchie,  e  se  io  faceva  le  viste  di  volerla  aiutare, 
la  mi  grugniva  contro  pestando  i  piedi ,  quasi  piangendo  « 
e  menandomi  nello  stomaco  delle  huone  gomitate.  Pareva 
«h'io  le  avessi  fatto  qualche  gran  torto;  ma  tutto  era  nn 
^iocodel  suo  umore.  Voluhile  come  una  farfalla  ohe  non 
resta  due  minuti  sulla  corolla  d' un  fiore ,  senza  batter  le 
^li  per  succhiarne  uno  diverso ,  ella  passava  d'un  tratto  dalla 
4Jomestichezza  al  sussiego ,  dalla  più  chiassosa  garrulità  ad 
un  silenzio  ostinato  ,  dall'  allegria  alla  stizza  e  quasi  alla 
<:rudeltà.  La  cagione  era  chp  in  tutte  le  fasi  dell'  umore , 
r  indole  non  cangiava  mai  ;  restava  sempre  la  tirannella 
^i  Fratta ,  capace  di  render  felice  un  tale  per  esperimen- 
tare  la  propria  potenza  in  un  verso  »  e  di  farlo  poi  pian- 
gere ed  infuriare  per  esperimentarla  in  uh  altro.  Nei  tem- 
peramenti sensuali  e  subitanei  il  capriccio  diventa  legge  e 
V  egoismo  sistema,  se  non  sono  sfreddati  da  una  educa- 
zione preventiva  ed  avveduta,  che  armi  la  ragione  contro  il 
continuo  sforzo  dei  loro  eccessi ,  e  munisca  la  sensibilità 
con  un  serraglio  di  buone  abitudini ,  quasi  riparo  alle  sor- 
prese dell'  istinto.  Altrimenti  per  quanto  eccellenti  qualità 
s' innestino  in  nature  siffatte ,  nessuno  potrà  fidarsene  ri- 
manendo tutte  schiave  della  prepotenza  sensuale.  La  Pi- 
sana era  a  quel  tempo  una  fanciulletta';  ma  che  altro  sono 
mai  anche  le  bambine ,  se  non  scorci  e  sbozzi  di  donne? 
Dipinti  ad  olio  o  in  miniatura ,  i  lineamenti  d*  un  ritratto 
stanno  sempre  gli  stessi. 

Peraltro  i  nuovi  orizzonti,  che  s'aprivano  all'anima 
mia,  le  porge^^ano  già  un. ricovero  contro  la  cocciutaggine 
di  quei  primi  crucci  infantili.  Mi  riposava  nel  gran  seno 
della  natura;  e  le  sue  bellezze  mi  svagavano  dalla  tetra 
compagnia  della  stizza.  Quella  vastità  di  campagna  dove 
scorrazzava  allora ,  era  ben  diversa  dallo  struggibuco  dei- 
Torto  e  ddla  peschiera,  che  dai  sei  agli  otto  anni  m'ave- 


il  6  LE  CONFESSIONI  D'  UN  OTTUAGENARIO. 

vano  dato  tanto  piacere.  Se  la  Pisana  mi  piantava  li  per 
vezzeggiare  e  tormentare  altri  garzonetti,  o  se  la  mi  fug- 
giva via  a  mezzo  il  passeggio  colla  speranza  che  ne!  frat- 
tempo fosse  capitata  qualche  visita  al  castello ,  io  non  cor- 
reva più  a  darmele  in  spettacolo  col  mio  muso  lungo,  & 
le  mie  spalle  riottose  ;  me  n'  andava  invece  a  svampar» 
l'affannò  nella  frescura  dei  prati  e  sulla  sponda  del  rio. 
Ad  ogni  passo  erano  nuovi  prospetti  e  nuove  maraviglie. 
Scopersi  un  luogo  dove  l'acqua  s'allarga  quasi  in  un  la- 
ghetto, lìmpido  ed  argentino  come  la  faccia  d'uno  spec- 
chio. Le  belle  treccie  di  aliche  vi  si  mescevano  entro  come 
accarezzate  da  una  magica  auretta  ;  e  i  sassolini  del  fondo 
tralucevano  da  esse  candidi  e  levigati  in  guisa  di  perle 
sdrucciolate  per  caso  dalle  loro  conchiglie.  Le  anitre  e  le 
oche  starnazzavano  sulla  riva,  e  a  volte  di  conserva  si 
slanciavano  tumultuosamente  nell'acque,  e  tornate  a  galla 
dopo  il  tonfo  momentaneo ,  prendevano  remigando  la  tran» 
quillae  leggiadra  ordinanza  d'una  fiotta  che  manovra.  Era  un 
diletto  vederle  avanzare,  retrocedere,  volteggiare,  senzachè 
la  trasparenza  dell'acqua  fosse  altrimenti  turbata  che  per 
una  lieve  increspatura,  la  quale  moriva  sulla  sponda  in  una 
carezza  più  lieve  ancora.  Tutto  all'intorno  poi  era  un  folto 
dìi  piante  secolari,  sui  cui  rami  la  lambrusca  tesseva  gli  at- 
tendamenti più  verdi  e  caprìcciosi.  Coronava  la  cima  d' un 
olmo,  e  poi  s'abbandonava  ai  sicuri  sostegni  della  quercia,, 
e.  abbracciandola  per  ogni  verso  le  cadeva  d' intorno  in 
leggiadri  festoni.  Da  ramo  a  ramo,  da  albero  ad  albero 
l'andava  via  come  danzando,  e  i  suoi  grappoletti  neri  e 
minuti  invitavano  gli  stornelli  a  far  merenda ,  ed  i  colombi 
a  litigare  con  questi  per  prenderne  la  loro  parte.  Sopra  a 
quel  largo,  dove  il  laghetto  tornava  ruscello,  erano  fabbri- 
cati due  0  tre  mulini ,  le  cui  ruote  parevano  corrersi  dietro 
spruzzandosi  acqua  a  vicenda  come  tante  pazzerelle.  Io 
stava  li  le  lunghe  ore  contemplandole,  e  gettando  sassolini 


CAPITOLO  TERZO.  117 

nelle  cascate  dell'acqua  per  vederli  rimbalzare,  e  cader 
foi  ancora ,  per  disparire  sotto  il  vorticoso  giro  della  ruo- 
ta. S'udiva  di  dentro  il  rumor  delle  macine,  il  cantar  dei 
mugnaj,  e  lo  strepitare  dei  ragazzi,  e  fin  lo  stridore  4èUa 
4:atena  sul  focolare  quando  dimenavano  la  polenta.  Io  me 
n  accorgeva  pel  fumo  che  cominciava  a  spennacchiarsi  dal 
<^omignolo  della  casa,  precedendo  sempre  l'intervento  di 
questo  nuovo  stridore  nel  concerto  universale.  Sullo  ster- 
rato dinanzi  ai  mulini  era  un  continuo  avvicendarsi  di  sac- 
chi, e  di  figure  infarinate.  Vi  capitavano  le  comari  di 
molti  paesetti  dello  vicinanze  ;  e  chiacchieravano  colle  donne 
dei  mulini  mentre  si  macinava  loro  il  grano.  In  quel  frat- 
tempo gli  asinelli ,  liberati  dalla  soma ,  gustavano  ghiotta- 
mente la  semola  che  loro  si  imbandisce  per  regalo  neUe 
gite  al  mulino  ;. finito  che  avevano  si  mettevano  a  ragliare 
d'allegria,  distendendo  le  orecchie  e  le  gambe;  il  cane  del 
mugnaio  abbaiava,  e  correvaloro  intornofacendo  mille  finte 
di  assalto  e  di  schermo.  Ve  lo  dico  io  che  la  era  una  scena 
animatissima ,  e  non  ci  voleva  nulla  di  meglio  per  me,  che 
della  vita  altro  n<m  conoscevo  se  non  quello  che  mi  eran 
venuti  raccontando  Martino ,  Mastro  Germano  e  Marchetto . 
Allora  invece  cominciai  a  guardare  co'^iei  occhi ,  a  ragio- 
nare ed  imparare  colla  mia  propria  mente  ;  a  conoscere  che 
cosa  sia  lavoro  e  mercede  ;  a  distinguere  i  diversi  ufiicii  delle 
massaie,  delle  comari,  dei  mugnai  e  degli  asini.  Queste 
cose  mi  occupavano  e  mi  divertivano  ;  e  tornava  poi  verso 
Fratta  col  capo  nelle  nuvole ,  contemplando  i  bei  colori  che 
vi  si  variavano  entro  pel  diverso  magistero  della  luce. 

Le  mie  passeggiate  si  facevano  sempre  più  lunghe,  e 
sempre  più  lunghe  e  temerarie  le  diserzioni  dalla  custodia 
di  Fulgenzio  e  dalla  scuola  del  piovano.  Quando  io  andava 
attorno  a  cavallo  con  Marchetto,  era  troppo  piccino  per  po- 
ter imprimere  nella  memoria  quanto  vedeva  ;  e  fattomi  poi 
l^rande  egli  non  voleva  arrischiarmi  sulla  groppa  d'un  ron- 


ii8  LE  CONFESSIONI  D'UN  OTTUAGENARIO. 

lino  die  era  troj^po  antico  di  senno  per  esser  forte  di 
gambe.  Cosi  tutte  le  cose  m' erano  tornate  nuove  ed  inusi* 
tate  ;  e  non  solamente  i  mulini  e  i  mugnai,  ma  i  pescatori 
colie  loro  reti,  i  contadini  <;oir  aratro,  i  pastori  colle  capre 
e  colie  pecore,  tutto  tutto  mi  dava  materia  di  stupore  e 
di  diletto.  Finalmente  venne  un  giorno  eh'  io  credetti  per- 
der la  testa  od  esser  caduto  nella  luna ,  tanto  mi  sembra- 
rono meravigliose  ed  incredibili  le  cose  che  ebbi  sott'  oc- 
chio. Voglio  raccontarle,  perchè  quella  passeggiata  mi  votò^ 
forse  per  sempre  a  quella  religione  semplice-  e  poetica  della 
natura,  che  mi  ha  poi  consolato  d*  ogni  tristizia  umana  colla 
dolce  e  immanchevole  placidità  delle  sue  gioiov 

Un  dopopranzo  capitò  alla  Pisana  la  visita  di  tre  suo» 
cuginetti,  figliuoli  d*  una  sorella  del  conte  maritata  ad  un 
castellano  dell* alta.  (Egli  ne  aveva  un'altra  delle  sorelle,, 
accasata  splendidamente  e  Venezia,  male  sono  persone  che 
incontreremo  più  tardi.  )  Quel  dopopranzo  adunque  la  mi 
fece  tanti  dispetti,  e  mi  offerse  con  tanta  barbarie  allo 
scherno  dei  cugini,  eh*  io  me  la  svignai  arrabbiatissimo,  de- 
sideroso di  mettere  fra  me  e  lei  quella  maggiore  distanza 
che  mi  fosse  stata  possibile.  Uscii  dunque  pel  ponticello 
delle  scuderie,  e  via  a  gambe  traverso  a  seminati,  colla  ver- 
gogna e  la  stizza  che  mi  cacciavano  da  tergo.  E  cammina 
cammina,  cogli  occhi  nella  punta  dei  piedi  senza  badare 
a  nulla,  ecco  che  quando  caso  volle  che ^li  alzassi,  mi  vidi 
in  un  luogo  a  me  affatto  sconosciuto.  Stetti  un  momento 
senza  poter  pensare,  o  meglio  senza  poter  disvincolarmi  da 
quei  pensieri  che  m'  avevano  martellato  fino  allora. 

—  Possibile  !  —  pensai  quando  giunsi  a  distogliermene- 
—  Possibile  che  abbia  camminato  tanto!  —  Matti  era  ben 
certo  che  il  sito  dove  mi  trovava  non  apparteneva  alla  so* 
lìta  cerchia  delle  mie  scorrerie  :  spanna  pei*  spanna  tutto 
il  territorio  che  si  stendeva  per  due  miglia  dietro  il  castello 
io  r  avrei  ravvisato  senza  tema  d' errore.  Quel  sito  invece 


CAPITOLO  TERZO.  1Ì9 

era  un  luogo  deserto  e  sabbioso,  che  franava  in  un  canale 
d*  acqua  limisicciosa  e  stagnante  ;  da  un  Iato  una  prateria 
invasa  dai  giunchi  allargavasi  quanto  l'occhio  potea  cor* 
rere,  e  daU*  altra  s' abbassava  una  campagna  mal  coltivata» 
nella  quale  il  disordine  e  V  apparente  sterilità  contrasta- 
vano col  rigoglio  dei  pochi  e  grandi  alberi  che  rimanevano 
nei  filari  scomposti.  Io  mi  guardai  intorno,  e  non  vidi  se« 
gno  che  richiamasse  la  mia  mente  a  qualche  memoria. 

—  Capperi  !  è  un  luogo  nuovo  !  —  dissi  fra  me,  colla 
contentezza  d'  un  avaro  che  scopre  un  tesoro.  —  Andiamo 
un  po'  innanzi  a  vedere  ! 

Ma  per  andar  oltre  c'era  un  piccolo  guaio,  c'era  nient'al* 
tfo  che  quel  gran  canale  paludoso ,  e  tutto  coperto  da  un 
bel  manto  di  giunchiglia.  La  gran  prateria  coli' ignoto  e 
l'infinito  si  dilungava  di  là  ;  al  di  qua  non  aveva  che  quella 
campagna  arida  e  abbandonata ,  che  punto  non  m'invogliava 
a  visitarla.  Che  fare  in  quel  frangente?  —  Era  troppo  stuz- 
zicato nella  curiosità  per  dare  addietro,  e  troppo  spensierato 
per  temere  che  il  canale  si  profondasse  più  che  non  avrei 
desiderato.  Mi  rotolai  su  le  mie  brache  fino  alla  piegatura 
delle  colscie ,'  e  discesi  nel  pelago  impigliandomi  1  piedi  e 
le  mani  nelle  ninfee  e  nelle  giunchiglie  che  lo  asserraglia» 
vano.  Spingendo  da  una  parte  e  tirando  dall'  altra ,  mi  faceva 
strada  fra  quella  boscaglia  nuotante,  ma  la  strada  andava  sem- 
pre in  giù,  e  le  piante  mi  scivolavano  sopra  una  belletta  sdruc- 
ciolevole come  il  ghiaccio.  Quando  Dio  volle  il  fondo  rico- 
minciò a  sàliire ,  e  me  la  cavai  colla  paura  :  ma  credo  che 
talmente  fossi  infervoralo  nell' andar  óltre,  che  non  mi  sarei 
ritratto  dovessi  anco  affogarne.  Messo  il  piede  sull'erba  mi 
parve  di  volare  come  un  uccello  ;  la  prateria  saliva  dolce- 
mente, e  mi  tardava  l'ora  di  toccarne  il  punto  più  alto  dondo 
guardare  quella  mia  grande  conquista.  Vi  giunsi  aila  fine, 
ma  tanto  trafelato  che  mi  pareva  essere  nn  cane  di  ritorno 
dall'  aver  inseguito  una  lepre.  E  volsi  intorno  gli  occhi,  e 


120  LE  CONFESSIONI  D'UN  OTTUAGENARIO. 

mi  ricorderò  sempre  Y  abbagliante  piacere  e  quasi  Ip  sbi- 
gottiménto di  maraviglia  che  ne  ricevetti.  Aveva  dinapzi 
un  vastissimo  spazio  di  pianure  verdi  e  fiorite,  intersecate 
da  grandissimi  canali  simili  a  quello  che  aveva  passato  io, 
ma  assai  più  larghi  e  profondi.  I  quali  s*  andavano  per- 
dendo in  una  stesa  d*  acqua  assai  più  grande  ancora  ;  e  in 
fondo  a  questa  sorgevano  qua  e  là  disseminati  alcuni  mon- 
ticelli,  coronati  taluno  da  qualche  campanile.  Ma  più  in  là  an- 
cora l'occhio  mio  non  poteva  indovinare  che  cosa  fosse  quello 
spazio  infmito  d' azzurro,  che  mi  pareva  un  pezzo  di  cielo 
caduto  e  schiacciatosi  in  terra  :  un  azzurro  trasparente,  e 
svariato  da  striscio  d' argento,  che  si  congiungeva  lontano 
lontano  coir  azzurro  meno  colorito  dell'aria.  Era  l'ultima 
ora  del  giorno  ;  da  ciò  m'  accorsi  che  io  doveva  aver  caiù- 
minato  as^ai  assai.  Il  sole  in  quel  momento ,  come  dicono 
i  contadini,  si  voltava  indietro,  cioè  dopo  aver  declinato 
dietro  un  fitto  tendone  di  nuvole,  trovava  vicino  al  tramonto 
un  varco  per  mandare  alla  terra  un  ultimo  sguardo,  lo  sguardo 
d'un  moribondo  sotto  una  palpebra  abbassata.  D'improv- 
viso i  canali,  e  il  gran  lago  dove  sboccavano,  diventarono 
tutti  di  fuoco  ;  e  quel  lontanissimo  azzurro  misterioso  si 
mutò  in  un'iride  immensa  e  guizzolante  dei  colori  più  di- 
versi e  vivaci.  Il  cielo  fiammeggiante  ci  si  specchiava  den- 
tro, e  di  momento  in  momento  lo  spettacolo  si  dilatava, 
s' abbelliva  agli  occhi  miei,  e  prendeva  tutte  le  apparenze 
ideali  e  quasi  impossibili  d' un  sogno.  Volete  crederlo  ?  Io 
cascai  in  ginocchio ,  come  Voltaire  sul  Grùtli  quando  pro- 
nunziò dinanzi  a  Dio  l' unico  articolo  del  suo  credo.  Dio 
mi  venne  in  mente  anche  a  me  ;  quel  buono  e  grande 
Iddio  che  è  nella  natura,  padre  di  tutti  e  per  tutti.  Adorai, 
piansi,  pregai  ;  e  debbo  anche  confessare  che  1*  animo  mio, 
sbattuto  poscia  dalle  maggiori  tempeste,  si  rifugiò  sovente 
nella  memoria  fanciullesca  di  quel  momento  per  riavere  un 
barlume  di  speranza.  No ,  quella  non  fu  allora  la  ripeti- 


CAPITOLO  TERZO,  i2ì 

zione  dell*  atto  di  fede  insegnatomi  dal  pievano  a  tirate  di 
orecchi  ;  fu  uno  slancio  nuovo  spontaneo  vigoroso  d*  una 
nuova  fede ,  che  dormiva  quieta  quieta  nel  mio  cuore  e  si 
risvegliò  di  sbalzo  ali*  invito  materno  della  natura  !  DaUa 
bellezza  universale  pregustai  il  sentimento  dell*  universale 
bontà;  credetti  fino  d* allora  che  come  le  tempeste  del 
verno  non  potevano  guastare  la  stiipenda  armonia  del  crea- 
to, cosi  le  passioni  umane  non  varrebbero  mai  ad  offuscare 
il  bel  sereno  dell'  eterna  giustizia.  La  giustizia  é  fra  noi , 
sopra  noi,  dentro  di  noi.  Essa  ci  punisce  e  ci  ricompensa. 
Essa,  essa  sola  è  la  grande  unitrice  delle  cose,  che  assicura 
la  felicità  delle  anime  nella  grand'anima  deirumanità.  Sen- 
timenti mal  definiti  cho  diverranno  idee  quando  che  sia  ; 
ma  che  dai  cuori  ove  nacquero  tralucono  già  alla  mente 
d* alcuni  uomini,  ed  alla  mia;  sentimenti  poetici  ma  di 
quella  poesia  che  vive ,  e  s*  incarna  verso  per  verso  negli 
annali  della  storia  ;  sentimenti  d' un  animo  provato  dal 
lungo  cimento  della  vita,  ma  che  già  covavano  in  quel 
senso  di  felicità  e  di  religione ,  che  a  me  fanciullo  fece  pie> 
gar  le  ginocchia  dinanzi  alla  maestà  dell*  universo  ! 

Povero  a  me  se  avessi  allor  pensato  queste  cose  alte  e 
quasi  inesprimibili  1  Avrei  perduto  il  cervello  nella  filosofìa , 
e  certo  non  tornava  più  a  Fratta  per  quella  notte.  Invece 
quando  cominciò  ad  imbrunire,  e  mi  si  oscurò  dinanzi 
quello  spettacolo  di  piara viglia,  tornai  subito  fanciullo,  e  mi 
diedi  quasi  a  piangere  temendo  di  non  trovar  più  la  strada 
di  Fratta.  Àvea  corso  nel  venire  ;.  nel  ritorno  corsi  più  as- 
sai ;  e  giunsi  al  valico  del  canale  che  splendeva  ancora  il 
•  crepuscolo.  Ma  addentratomi  nella  campagna  la  cosa  cangiò 
d*  aspetto  ;  lavnotte  calava  giù  nebbiosa  e  nerissima,  ed  io 
eh*  era  venuto,  così  camminando  soprappensiero ,  non  sa- 
pea  più  trovarmi.  Principiò  a  mettermisi  intorno  un  tre- 
more di  febbre,  ed  una  voglia  di  correre  per  arrivare  non 
sapevo  nemmen  io  dove.  Mi  sembrava  che  per  quanto  fossi 


^ 


122  LE  CONFESSIONI  D*  VN  OTTUAGENARIO. 

ito  per  le  lunghe,  il  correre  mi  avrebbe  menato  più  presto 
che  l'andar  adagio,  ma  i  conti  erano  sbagliati,  perchè  i! 
precipizio  della  corsa  mi  faceva  trascurare  quegli  accorgi- 
menti die  potevano  almeno  aiutarmi  a  non  perdere  affatto 
la  tramontana.  S'  aggiungeva  che  la  fatica  mi  spossava,  e 
che  avea  d*  uopo  di  tutto  lo  spavento  che  mi  metteva  in 
c(Nrpo  il  pensiero  di  non  poter  arrivare  a  casa,  per  persua- 
dere le  mie  gambe  ad  andare  innanzi.  Fortuna  volle  che 
volgessi  abbastanza  diritto  per  non  tornare  nelle  paludi 
ove  certo  mi  sarei  annegato,  e  alla  fine  imboccai  un^  stra- 
da. Ma  che  strada,  mio  Dio!  ora  non  si  adopererebbe  que- 
sto sostantivo  per  dinotarla,  la  si  direbbe  un  ammazzatoio, 
0  peggio,  lo  ne  ringraziai  ciònnullameno  la  Provvidenza,  e 
mi  diedi  a  camminare  più  tranquillo ,  divisando  con  baste- 
vole criterio  di  chieder  contezza  della  via  alle  prime  case. 
Ma  chi  doveva  essere  stato  sì  gonzo  da  piantar  casa  in  quelle 
fondure?  Io  mi  ci  fidava  e  tirava  innanzi.  Le  prime  case 
una  volta  o  V  altra  sarebbero  venute.  Non  avea  fatto  per 
quella  stradaccia  un  mezzo  miglio,  che  mi  sentii  venir  die- 
tro il  galoppo  d*  un  cavallo.  Io  mi  feci  il  segno  della  santa 
croce  tirandomi  nel  fosso  più  che  poteva  ;  ma  il  passo  era 
strettissimo,  e  il  cavallo  aombrando  di  me  diede  uno  stra- 
balzo in  dietro,  che  fece  improvvisare  una  bella  filza  di  be- 
stemmie al  cavaliere  che  lo  montava. 

—  Chi  è  là?  fammi  strada,  mascalzone!  — gridò  colui 
con  una  vociaccia  ruvida  che  mi  gelò  il  sangue  nelle  vene. 
•  —  L*  abbia  misericordia  di  me  !   sono  un  fanciullo 
smarrito,  e  non  so  dove  mi  vada  a  finire  per  questa  stra- 
da; —  ebbi  fiato  di  rispondergli. 

La  mia  voce  infantile  e  supplichevole  commosse  cer- 
tamente colui  dal  cavallo ,  perché  lo  rattenne  colle  redini, 
benché  gli  avesse  già  cacciate  le  gambe  nel  ventre  per  pas- 
sarmi sopra. 

-—  Ah  1  sei  un  ragazzo?  soggiunse  egK  curvandosi  un 


CAPITOLO  TERZO.  123 

po'  dalla  mìa  parte  e  mostrandomi  una  figurona  nera,  na- 
scosta sotto  le  falde  d' un  cappellaccio  da  contrabbandiere 
0  da  mago  —  Si,  sei  un  ragazzo  ;  e  dove  vai? 

—  Andrei  a  Fratta  se  il  Signore  mi  aiutasse  ;  ^  diss'io 
ritraendomi  per  un  po' di  paura  cbe  aveva  di  quella  figura. 

—  Ma  come  ti  trovi  in  questi  dintorni  ove  non  passa 
mai  anima  viva  di  notte?  —  domandò  ancora  lo  sconosciuto 
con  qualche  sospetto  nella  voce. 

—  Ecco  ;  —  risposi  io  —  sono  scappato  di  casa  per 
qualche  dispiacere ,  e  camminai  camminai,  finché  giunsi  in 
un  bel  luogo  dove  vidi  molta  acqua,  molto  sole,  e  moltissime 
belle  cose  che  non  so  cosa  le  sieno  :  ma  nel  ritorno  mi 
trovai  piuttosto  imbrogliato ,  perchè  si  faceva  scuro  e  non 
mi  ricordava  la  strada ,  e  correndo  alla  ventura  adesso  mi 
vedo  qui ,  e  non  so  proprio  dove  mi  sia. 

—  Sei  dietro  San  Mauro  versp  la  pineta,  fanciullo  mio; 
riprese  queir  uomo  ;  ed  hai  quattro  miglia  buone  per  giun- 
gere a  casa. 

—  Signore,  la  è  tanto  buono  ;  soggiunsi  io  di  bel  nuovo, 
facendo  forza  colla  paura  maggiore  alla  minore  ;  che  la  mi 
dovrebbe  insegnare  qual  modo  debba  tenere  per  giungere  a 
casa  per  le  più  spiccie. 

—  Ah  tu  credi  eh'  io  sia  buono  !  —  disse  il  cavaliere 
con  un  accento  alquanto  beffardo. —  SI  perdiana  che  hai 
ragione,  e  voglio  dartene  una  prova:  saltami  in  groppa,  e 
giacché  devo  passarci ,  ti  metterò  giù  di  fianco  al  castello. 

—  Sto  nel  castello  appunto  :  ripresi  io  non  sapendo 
se  dovessi  fidarmi  alle  proferte  dello  sconosciuto. 

—  Nel  castello?  —  sclamò  egli  con  poco  gradevole 
sorpresa:  —  e  a  chi  appartieni  tu ,  nel  castello  ? 

Oh  bella!  a  nessuno  appartengo!  Sono  Carlino, 

quello  che  mena  lo  spiedo  e  va  a  scuola  dal  pievano. 

—  Man?o  male  ;  se  la  è  cosi  salta,  ti  dico  ;  il  cavallo 
è  forte  e  non  se  ne  accorgerà. 


124  LE  CONFESSIONI  D'  UN  OTTUAGENARIO» 

Un  po' tremando,  un  pò*  confortandomi  mi  arrampi- 
cai fin  sul  dorso  della  bestia,  e  colui  mi  aiutava  con  una 
mano,  dicendo  che  non  avessi  timore  di  cadere.  Là  in  quei 
paesi  si  nasce  quasi  a  cavallo,  e  ad  ogni  ragazzotto  si  dice  : 
monta  su  quel  puledro  !  come  gli  si  dicesse  :  va  a  cavala 
cione  di  quella  stanga.  Or  dunque  acconciato  che  mi  fpi, 
si  diede  giù  in  un  galoppo  sfrenato  che  per  quella  strada 
aveva  tutti  i  pericoli  d*  un  continuo  precipizio,  io  mi  teneva 
con  amhe  le  mani  al  petto  del  cavaliere,  e  sentiva  i  peli 
d*una  barba  lunghissima  che  mi  soffregavano  le  dita. 

—  Che  fosse  il  diavolo  ?  pensai  —  Potrebbe  anche 
darsi  !  —  E  feci  un  rapido  esame  di  coscienza,  dal  quale 
mi  parve  rilevare  che  io  avea  peccati  oltre  al  bisogno  per 
dargli  ogni  diritto  di  condurmi  a  casa  sua.  Ma  mi  risov- 
venni in  buon  punto  che  il  cavallo  s'  era  impaurito  della 
mia  ombra ,  e  siccome  i  cavalli  del  diavolo  ,  secondo  me , 
non  dovevano  avere  le  debolezze  dei  nostri,  cosi  mi  diedi  un 
pò*  di  pace  da  questo  lato.  Se  non  era  il  diavolo  poteva 
per  altro  essere  un  suo  luogotenente,  come  un  ladro,  un 
assassino ,  che  so  io  ?  —  Nessuna  paura  per  questo  :  io 
non  aveva  denari,  e  mi  sentiva  V  uomo  meglio  armato  con- 
tro ogni  ladroneria.  Cosi  .dopo  aver  pensato  a  quello  che  non 
era ,  mi  volsi  a  sindacare  quello  che  poteva  essere  il  mìo 
notturno  protettore.  Peggio  che  peggio  !  Sfido  V  immagina- 
zione d*  un  napoletano  a  giungere  a  conclusione  più  certa 
di  quella  cui  giunsi  io  ;  e  per  me  allora  io  avea  finito  col 
decidere  che  non  potea  saperne  nulla.  Tutto  ad  un  tratto 
il  negro  soggetto  di  tali  fantasticherie  mi  si  volse  incontro 
col  suo  gran  barbone,  e  mi  chiese  colla  solita  voce  poco  ag- 
graziata. 

—  Mastro  Germano  ce  V  avete  ancora  a  Fratta  ? 

—  Sissignore!  —risposi  dopo  un  guizzo  dj^orpresa  per 
quella  vociata  repentina.  —  Egli  regola  ogni  giorno  l'orolo- 
gio della  torre  ;  apre  e  chiude  il  portone;  e  spazza  anche 


CAPITOLO  TERZO.  125 

il  cortile  dinanzi  alla  cancelleria.  Egli  é  molto  dabbene 
con  me,  e  molte  volte  mi  conduce  a  veder  le  niote  dell'oro- 
logio, insieme  alla  Pisana  che  è  proprio  la  figliuola  della 
signora  contessa. 

— Monsignore  di  Sant*  Andrea  ci  viene  spesso  a  trovar» 
vi?  —  mi  domandò  ancora  con  una  risata. 

—  Gli  è  il  confessore  della  signora  contessa  ;  *—  dis- 
s^  io  —  ma  è  un  pezzo  che  non  lo  vedo ,  perchè  ora  che 
ho  incominciato  a  vedere  il  mondo,  sto  in  cucina  mena 
che  posso. 

—  Bravo  I  bravo  !  la  cucina  è  pei  canonici  —  conti- 
nuò egli.  — Adesso  puoi  scendere,  scoiattolo;  che  siamo  a 
Fratta.  Tu  sei  il  più  buon  cavalcatore  del  territorio ,  me  ne 
congratulo  con  te  ! 

— S'immagini!  soggiunsi  saltando  a  terra — ci  andava 
sempre  a  cavallo  io  dietro  a  Marchetto  I 

—  Ah  sei  tu  quel  pappagallo  che  gli  stava  dietra 
anni  sono  — riprese  colui  ridendo.  —  Prendi ,  prendi  ;  ag- 
giunse dandomi  una  buona  impalmata  sulla  nuca — dagliela 
per  mio  conto  al  cavallante  questa  focaccia  ;  ma  giacché 
sei  suo  amico,  non  dirgli  che  mi  hai  veduto  da  queste  par- 
ti :  non  dirglielo  ,  né  a  lui ,  nò  a  nessuno ,  sai  !  — 

In  ciò  dire  V  uomo  della  gran  barba  spinse  il  suo  ca- 
vallo alla  carriera  per  una  straducola  che  mena  a  Ramu- 
scello  ,  ed  io  restai  là  a  udire  colla  bocca  aperta  lo  scalpi- 
tar del  galoppo.  E  quando  il  rumore  si  fu  dileguato  girai 
intorno  alle  fosse ,  e  sul  ponte  del  castello  vidi  Germana 
che  guardava  intorno  come  se  aspettasse  qualcuno. 

— *  Ah  birbone  !  ah  scellerato  !  andare  a  zonzo  di  que- 
ste ore  !  tornar  a  casa  cosi  tardi  !  —  Chi  te  ne  ha  inse- 
gnate di  tanto  belle?—  Ora  te  la  darò  io  i!  — 

Gotal  fu  r  intemerata  con  cui  Germano  mi  accolse  ; 
ma  la  parte  più  calorosa  dell'  orazione  non  posso  tradurla 
in  parole.  Il  buon  Germano  mi  menò  avanti  a  sculacciate  ^ 


196  LE  GONFESSIOm  D  UN  OTTUAGENÀRIO. 

dalk  porta  del  castello  fino  a  quella  di  cucina.  Là  mi  saltò 
addosso  Martino. 

^—  Fur&ntello  l  scapestrato  che  sei  !  non  la  farai  la 
seconda  volta ,  te  lo  giuro  io  !  arrischiarti  di  notte  per 
qaesto  buio  fuori  casa  !  — 

Anche  qui  la  parlata  fu  il  meno,  il  più  si  erano  gli  scap- 
pellotti che  r  accompagnavano.  Se  tanto  mi  toccava  dagli 
amici,  figuratevi  poi  che  cosa  dovessi  aspettarmi  dagli  altri  U. 
11  capitano  che  giocava  ali*  oca  con  Marchetto  s*  acconjt«itò 
di  menarmi  un  buon  pugno  nella  schiena  dicendo  che  la 
mia  era  tutta  infingardaggine,  e  che  dovevano  consegnarmi 
a  lui  per  averne  un  buon  risultato  de*fatti  miei.  Marchetto 
mi  tirò  le  orecchie  con  amicizia ,  la  signora  Veronica,  che 
si  scaldava  al  fuoco,  tornò  a  ribadirmi  le  sculacciate  di  Ger- 
mano ,  e  la  vecchiaccia  unta  della  cuoca  mi  menò  un  piede 
nel  sedere  con  tanta  grazia,  che  andai  a  finire  col  naso  sul 
girarrosto  che  girava. 

-—  Giusto  proprio  !  sei  capitato  a  tempo  !  —  si  pensò 
di  dire  quella  strega:  —  ho  dovuto  metter  in  opera  il  gi- 
rarrosto ,  ma  giacché  ci  sei  tu  non  fa  più  di  mestieri.  — 

Con  tali  parole  ella  avea  già  cavato  la  corda  dalla  cai^ 
rucola,  e  dato  a  me  in  mano  lo  spiedo  dopo  averlo  preso 
fuorì  dalla  morsa  del  girarrosto.  Io  cominciai  a  vdtare  e 
rivoltare,  non  senza  essere  assaUto  e  bersagliato  dalle  fan- 
tesche e  dalle  cameriere,  mano  a  mano  che  capitavano  in 
cucina:  e  voltando  e  rivoltando  pensava  al  piovano,  pen-^ 
sa  va  a  Fulgenzio,  pensava  a  Gregorio,  a  monsignore,  al 
confiteor,  al  signor  conte,  alla  signora  contessa  ed  alla 
mìa  cuticagna!  Quella  sera,  se  mi  avessero  sforacchiato 
|»avte  per  parte  colio  spiedo,  non  avrebbero  fatto  altro  che 
diminuirmi  il  martirio  della  paura.  Certo  io  avrei  preferito 
veder  arrostita  la  mia  cuticagna,  piuttostochè  abbandonarla 
per  tre  soli  minuti  alle  mani  delia  Contessa  ;  e  in  quanto 
alla  conciatura ,  trovava  nella  mia  idea  assai  più  fortunato 


CAPITOLO  TERZO.  127 

San  Lorenzo  che  San  Bartolommeo.  Finché  tutti  attendevano 
a  malmenarmi ,  nessuno  avea  potuto  domandare  che  cesa 
avessi  io  fatto  in  quella  cosi  lunga  assenza  ;  ma  quando 
fui  inchiodato  allo  spiedo,  cominciarono  ad  assaltarmi  d'ogni 
banda  di  richieste  e  d' interrogazioni ,  sicché  dopo  essere 
sfato  duro  sotto  le  battiture ,  io  presi  in  quel  frangente  it 
partito  di  piangere. 

—  Ma  cos*  hai  ora  che  ti  sciogli  in  lacrime  ?  —  itii  disse 
Martino  —  oh  non  vai  meglio  rispondere  a  quello  che  ti  si 
domanda  ? 

—  Sono  stato  qui  nel  prato  dei  mulini  ;  sono  stato  tà 
lungo  r  acqua  a  pigliar  grilli,  sono  stato  !...  Ih,  ih,  ih!.... 
E  venuto  scuro  !.....  e  poi  ho  fatto  tardi. 

-~  E  dove  sono  questi  grilli  ?  —  mi  chiese  il  capitano 

che  se  ne  immischiava  un  poco  nelle  inquisizioni  criminali 

della  Cancelleria,  e  ci  aveva  rubato  il  mestiero. 
I  ... 

—  Ecco  !  soggiunsi  io  con  voce  ancor  più  piagnolosa 

—  Ecco  che  io  non  so  !....  Ecco  che  i  grilli  mi  saranno 
fuggiti  di  tasca  !....  Non  so  nulla  !  io  !....  Sono  stato  sul- 
l'acqua a  pigliar  grilli,  io  !....  Ih,  ih,  ih  l.... 

—  Avanti  con  quello  spiedo ,  impostore ,  —  mi  gridò 
la  cuoca  ;  o  ti  concio  io  per  le  feste. 

—  Non  spaventatelo  troppo,  Orsola,  — Io  raccomandò 
Martino,  che  dal  volto  di  quella  strega  aveva  indovinato  la 
minaccia  delle  parole. 

—  Corpo  di  Pancrazio  !  sclamò  il  capitano  battendo 
la  mano  sulla  tavola  in  modo»  che  ne  saltarono  alte  tutte 
le  posate  disposte  per  la  cena  della  servitù.  — Tre  volte  di 
seguito  il  nove  dovean  portare  que'  maledetti  dadi  !...  Non 
mie  mai  successo  un  caso  simile!....  Che  partita  rovi- 
nata!.... Basta,  tenete  a  mente  Marchetto  !....  Tre  bezzi  di 
Domenica,  e  due  e  mezzo  di  stasera.... 

—  La  ne  ha  anche  sette  della  settimana  passata  !  — 
soggiunse  prudentemente  il  cavallante. 


128  LE  CONFESSIONI  D'UN  OTTUAGENARIO. 

—  Ah  si  si  !  sette  e  cinque  dodici  e  mezzo  ,  rispose 
il  capitano  scomponendosi  il  ciuffo.  —  Giusto  manca  un 
mezzo  bezzo  a  fare  i  sei  soldi.  Te  li  pagherò  domani. 

—  Si  figurii  s'accomodi  :  —  disse  sospirando  Marchetto. 

—  Quanto  a  te,  — *  continuò  il  capitano  venendomi 
vicino  per  divertire  il  discorso  —  quanto  a  te,  bragia  co- 
perta d*  un  girapollì ,  vorrei  si  averti  io  fra  le  grinfe  che  ti 
farei  metter  giudizio  !  N'  è  vero ,  Veronica .  che  son  famoso 
io  per  far  mettere  giudizio  alla  gente  ? 

—  Va  là  !  volevate  dire  per  farlo  perdere  !  rispose  sua 
moglie ,  uscendo  dal  focolare  ed  avviandosi  al  tinello.  — 
Vado  ora  a  dire  alla  Signora  Contessa  che  non  stia  in  an- 
gustia, e  che  Carlino  è  tornato.  — 

Io  non  aveva  uno  specchio  dinanzi  ;  contuttociò  potrei 
giurare  che  a  quell*  annunzio  mi  si  drizzarono  i  capelli  sul 
capo,  come  tanti  parafulmini.  Mi  fu  allora  di  mestieri  una 
nuova  esortazione  della  cuoca  per  tirare  innanzi  collo  spiedo, 
e  poi  stetti  là  più  stupidito  che  rassegnato  ad  aspettare  gli 
avvenimenti.  Infatti  questi  non  mi  fecero  aspettare  a  lungo. 
Mentre  la  contessa  violava  da  una  parte  la  sua  pramma- 
tica giornaliera,  e  compariva  per  la  terza  volta  in  cucina 
colla  signora  Veronica  a  latere^  dall'altra  veniva  dentro 
Fulgenzio  colla  sua  grossa  figura  da  santone,  seppellita  più 
del  solito  nel  collare  della  giacchetta.  Mai  la  similitudine  di 
Cristo  fra  i  due  ladroni  non  si  è  appropriata  cosi  bene  come 
a  me  in  quel  caso  ;  ma  sul  momento  non  avea  tempo  di 
burlare,  poiché  sapeva  benissimo  che  nessuno  di  quei  la-^ 
drl  si  sarebbe  pentito.  La  contessa  si  fece  innanzi  strasci- 
cando oltre  r  usanza  la  coda  della  veste,  e  mi  si  piantò  pro- 
prio sul  viso  ;  e  la  vampa  del  focolare  le  rendeva  gli 
occhi  come  due  bragie,  e  lucente  al  pari  d*un  carbonchio 
la  goccioletta,  che  spesso  aggiungeva  vezzo  al  suo  naso  un- 
cinato. 

—  Cosi ,  —  mi  disse  stendendo  verso  di  me  una  mano , 


CAPITOLO  TEBZO.  -  12( 

che  mi  fece  raggruzolar  tutto  per  i  brividi  ehe  ini  corsero 
giù  per  la  schiena  —  Cosi ,  brutto  ranocchio ,  tu  rimeriti  la 
bontà  di  chi  ti  ha  raccolto  allevato  nutrito,  ed  educato  anche 
a  leggere^ ascrivere,  e  a  servir  messa?.»...  Mene  consolo 
con  le.  Io  ti  predico  finora  che  la  tua  mala  condotta-  ti 
trarrà  in  perdizione,  che  farai  la  mala  vita  eomel*  ha  fatto 
tuo  padre ,  che  finirai  col  farti  appiccare ,  come  é  veip 
cbe  ne^  dimostri  fin  d* ora. tutta  la  buona  disposizione  !  r- 

A  quel  punto  credetti  venture  nel  collo  lo  strettoio  dQl 
capestro,  —  Nulla  !  erano  le  dita  della  Signora  Contessa  che 
mi  attanagliavano  aL solito  luogo.  Io  mandai  due  strilli  co9Ì 
acuti,  che  accorsero  dal  tinello  il  piovano,  il  cancelliere, 
la  Clara,  il  signor  Lucilio,  il  Partistagno,  e  perfìno  un  at- 
timo dopo  il  signor  conte  e  mdn$ignore:  Tutta  questa  geri- 
te, unita  a  quella  che  si  tcovava  in  cucina,  e  alle  fantesche 
e  alle  cameriere  accorse  pur  esse»  componeva  un  bellissinio 
apparecchio  di  assistenti  alla  mia  passione.  Lo  spiedo  stava 
fermo  ^  e  la  cuoca  s*  era  intromessa  pet  distaccarmi  Je  ittani 
dalla  coppa  e  rimeitermde  al  lavoro  :  ma  io  era  ancora 
troppo  distratto  dalla  rabbiosa  operazione  della  contessa  >. 
perchè  potessi  dar  mente  a  queir  altro  impiastro. 

— ^  Dimmi  ora  cos*  hai  faUo  a  zonzo  fino  a  due  ore  di 
notte?  —  riprese  colei  riponendosi  ambe  le  mani  sui  fianchi 
con  immensa  mia^oonsolazione.  ^^  Voglio  sapere  tutta  tutta 
la  verità ,  e  a  ine  non  la  darai  ad  intendere  coi  tuoi  griUi?, 
e  col  frignare  ! — 

La  signora  Veronica  ghignò,  come  sanno  ^ignare  solo 
le  cattiva  vecchie  ed  il  diavolo  ;  io  dal  mio  canto  le  buttai 
un'occhiata  che.  valeva  per  cento  nmledizioBi. 

—  Parla,  parla,  sangue  di  galera  !  —  urtò  la  contessa 
facendomisi  questa  volta  addosso  eoa  ambe  le  mani  unci- 
nate come  gli  artigli  d'itita  gatla. 

-—  Sono  stato  a  jsjpasso  fino  al  luogo  dove  e'  era  molte 
acqua  rtss^,  e  molta  sole,  E  poi,  —  dissi  io.... 

I.  0 


130  LE  CONFESSIONI  D'im  OTTUAGENARIO. 

-^  E  poi  ?  —  domandò  la  Contessa. 

—  E  poi  sono  tornato  ! 

—  Ah  si  ehe  sei  tornato  in  tanta  malora! ---soggiunse 
elìa.  -^  Ti  veggo  si  e  non  ci  ha  bisogno  che  tu  me  h>  dica  ; 
ma  se  non  vorrai  dire  quello  che  hai  fatto  in  tutte  queste 
ore,  ti  prometto  in  fede  di  gentildonna  che  tu  non  guste* 
rai  più  il  sapore  del  sale!....  — 

la  tacqui  ;  e  poi  strillai  ancora  un  poco  per  un  altro 
scrollo  che  la  mi  diede  alla  zazzera  con  quelle  sue  dita  di 
scimmia  ;  e  poi  mi  rimisi  a  tacere,  ed  anco  a  mena^  stu* 
pidamente  lo  spiedo,  perchè  alla  cuoca  era  venuto  fatto  di 
rificcarmene  il  manico  in  una  mano. 

—  Le  dirò  io ,  signora  contessa,  cos*  ha  fiitto  questo 
b«l  capo,  —  prese  allora  a  dire  Fulgenzio.  —  Io  era  poco  fii 
in  sagristia  a  pulirvi  i  vasi  e  le  ampolline  per  la  pasqua  che 
è  vicina,  ed  essendo  uscito  fin  sulla  fossa  per  prendere 
acqua,  ho  veduto  giungere  dalla  banda  di  S.  Mauro  un  uomo 
a  (f«vallo  éhe  mise  a  terra  il  signorino ,  e  gli  tenne  anche 
un  discorso  che  non  ho  capito  punto  ;  e  poi  colui  seguitò 

.od  suo  cavallo  verso  Ramascello,  e  il  signorino  girò  la 
fossa  per  entrar  nel  portone.  Ecco  con^e  sta  la  cosa  ! 

—  E  chi  era  queir  uomo  a  cavallo  ?  eravate  voi  Mar- 
chetto? —  richiese  la  contessa. 

—  Marchetto  passò  con  me  tutto  il  dopopranzo  ;  —  ri- 
spose il  capitano. 

—  Chi  era  dunque  queir  uomo?  —  ripetè  la  contessa 
.iF<^endosi  a  me. 

—  Era era non  era  nessuno ,  — mormorai  io 

ricordando  il  servigio  resomi  e  la  raccomandazione  fattami 
dflilo  sconosciuto. 

-p«  Hessnno,  aessuno  !  —  brontolò  la  contessa  —Io  sa- 
premo chi  era  questo  nessano!  Faustina, — aggiunse  ella, 
parlando  alla^  d«nna  dei  ragazzi,  —  porterete  subito  il  letto 
«^i  tarlino  nel  camerottolo  spuro,  tra  h  stanza  dì  Martino  e 


fa  fnUrià ,  e  iQ«ntevek>  quando  sarà  in  punto  Famwto. 
Di  là,  caiùio  mio,  ^cotttiiitté  leolgetidosi  a  me,  —non  usctr^ 
fià  se  piim  non  aìvaì  detto  oU  era  queir  uomo  a  cavatto 
^  quale  sei  viauito  fin  sulla  soorciatoja  di  Ramusceilo.  ~ 
La  FaMstioa  aveva  acceso  il  lume ,  ma  non  eca  par  (ita 
anopra  per  totspertare  il  mio  covacciolo. 

—  Vuoi  Ainque  dire  chi  era  queU'  uomo?  —  doinandé 
la  contessa. 

Io  volsi  uno  scinardo  alla  Faustina  ;  e  mi  sentii  rom- 
vere  il  cuore  pensando,  che  prima  di  ccNricarmi  non  avrei 
piA  potete»  fissar  gli  occhi  ed  anche  arrìscfaiare  un  bacio 
^ulle  palpebre  socchiuse  e  sul  bocchino  tondetto  e  mg», 
iloso  deHa  Ksaaa.  E  sta^a  in  me'  forse  che  h  Faustina 
non  partisse  f 

—  No  !  non  ho  veduto  nessuno  !  non  son  venuto  con 
tiessmio,  io  ;  —  risposi  ad  un  tmtto  con  mag^or  franchezza 
<he  mon  avessi  mai  mpstmto  dapprima, 

—  Ebbene  !  —  soggiunse  ia  contessa  tornando  vereo  il 
4ii»Ho,  dopo^aver  fatto  alla  Faustina  un  allro  gesto,  che  la 

induese  ad  uscire  per  V  eseguimento  degli  ordini  ricevuti 

Sia  fìrtto  come  tu  vuoi  !  -*- 

Misèle  mani  in  tasca,  e  uscì  lirsnAosi  dietro  in  codano 
t«itta  la  «oiniiivà  ;  ma  ognuno  prima  cG  seguirla  mi  vol- 
geva due  occhiate  che  sanzionavano  fai  giusta  sentenza  delk 
castellana.  Il  conte  mi  esorcizzò  inoltre  con  un  gesto  che 
signiicava:— Costui  ha  il  diavolo  addosso.  ~  Monsignore 
andò  lia  scrolhtndo  il  capo  quasi  disperasse  del  confiteor; 
i\  piovano  stiinse  le  labbra  come  per  dire  :  non  ci  capisco 
ouBti,  e  il  Partistagno  vottò  via  allegramente  perchè  eia 
stufo  della  scena.  Retava  la  ooatessina  Clara,  che  indenta 
agli  occhiasci  della  signora  Veronioa,  di  Fulgenzio  e  del 
-  capitaiio,  mi  voHie  daccanto  amotevolmente  donumdmdomi 
se  wmaà  pròprio  detta  la  verili.  Io  volsi  uno  ^wrdo  in 
^y  a  làspwi  di  é  piegando  il  mento  sol  petto.  Allora 


Ì3S  LE  CONFESSIONI  D'UN  OTTUAGENARIO. 

ella  mi  accarezzò  amichevolmente  sul  CAfie,  e  an^-ittsìenie 
eogli  altri  :  ma  prima  che  la  fosse  «scita,  ilsifaor  Lucili» 
mi  si  era  accostato  proprio  vicino  all'  orecchii»,  per  dirmi 
che  io  stessi  in  letto  il  giorno  dopo,  e  che  lo  fisces^  chia- 
mar lui ,  che  avremmo  accomodato  tutto  con  poco  danno. 
Io  alzai  la  testa  per  guardarlo  e  vedere  se  mi  parlava  éat 
senno  con  tanta  amorevolezza  ;  ma  egli  si  era  già  allonta- 
nato, fingendo  non  accorgersi  d*  uno  sguardo  quasi  di  lieo- 
aoscenza  che  la  Clara  avea  tenuto  fermo  sopra  di  lui,  ri- 
volgendosi sulla  soglia  della  porta. 

.    —  Cosa  gli  ha  detto  a  quel  poverino?  •:-- chiese  k  fon- 
eiulla. 

-—Gli  ho  detto  cosi  e  cosi ,  —  rispose  Luuilio. 

La  giovane  sorrìse,  e  tornarono  poi  insieme  in  •tmeih^» 
dove  approssimandosi  V  ora  della  cena  tennero  loro  dietro 
il  capitano  colla  moglie^  Restavano  Fulgenzio  e  lacueea-;  ma 
Marchetto  e  Martino  me  ne  liberarono  assicurando  elle  Tar- 
rosto  era  cotto,  e  consigliandomi  di  andarmene  a  dormire. 
Infatti  Martino  prese  su  un  lume^  e  mi  condusse  al  mio  nuovo 
domicilio  per  quei  lunghissimi  giri  di  scale  e  di  eorrìtoj 
che  mi  parvero  in  quella  sera  non  dover  più  finire.  Egli 
mi  raccomodò  il  letticcioolo  in  un  angolo  di  quello  stan- 
zino, che  era  nulla  più  d'un  sottoscala,  m'ajutò  a  svestirmi, 
e  mi  compose  le  cpltri  intomo  al  collo  perchè  non  pigliassi 
freddo.  Io  lo  lasciava  &re,  come  appunto  se  fossi  un  mor* 
to  ;  ma  quando  poi  fu  partito,  e  al  lume  della  lucemetta 
deposta  da  lui  in  un  cantone  vidi  le  muraglie  sgnetolste,  é 
il  sofiittaccio  sghembato  di  quel  buco  da  gatti,  la  dispera* 
zione  di  non  essere  nella  stanza  bianca  ed  allegra  delia  Pi- 
sana mi  riprese  con  tal  violenza,  che  mi  dava  pugfti  e  un- 
ghiate nella  fronte,  e  non  fui  contente  se  prima  non  mi  vidi 
le  mani  rosse  di  sangue.  In  mezzo  a  quelle  smanie  sentii  fiat* 
tare  pian  piano  ali*  uscio,  e,  cosa  naturah'ssima  iii  uamgizso, 
ia  disperazione  cedette  pel  momento,  il  luogo  alla  paura. 


CAPITOLO  TERZO.  135 

-^^  GtÀ  è?  —  diss'io  con  voce  matferma  pei  singhiom 
«he  mi  irgitatane  ancora  il  petto. 

L' ascio  s' aperse  allora,  e  la  Pisana  mezzo  ignuda  nella 
sua  carnicina,  a  piedi  nudi,  e  tutta  tremante  di  freddo  saltò 
é'  ittpforaso  sid  mio  letto. 

■■-^  Tu?  cosa  hai?....  cosa  fai?...  —  le  diss'  io  non  fin* 
'venendo  aneura  dalla  sorprésa. 

—  Oh  bella  !  ti  vengo  a  trovare  e  ti  bacio,  perché  ti  vo* 
glio  bene ,  — mi  rìqiose  la  fahciuUetta.  —  Mi  sono  svegliata 
che  la  Faustina  disfaceva  il  tuo  letto ,  e  siccome  seppi  che 
non  volevano  più  lasciarti  dormire  nella  nostra  camera  «  e 
che  tt  avevano  messo  con  Martino,  son  venuta  quassù  a 
vedere  come  stai,  e  a  domandarti  perché  sei  scappato  oggi» 
«  non  ti  sei  |hù  fatto  vedere. 

-^  Oh  cara  la  mia  Pisana!  cara  la  mia  Pisana!  — mi 
misi  a  gridare  strtngendomda  di  tutta  forza  sol  cuore. 

—  Non  gridar  tanto  die  d  sentano  giù  in  cucina;  -— 
rispose  ella  accarezzandomi  sulla  fronte.  —  Cos*  hai  qui  ?  -^ 
ella  aggiunse  sentendo^  bagnata  la  mano,  e  guardàndok 
contro  il  chiaro  del  lume. — Sangue,  sangue;  sei  tutto  in» 
sanguinato !.w,.  Hai  qui  sulla  fronte  un'ammaccatura  che 
ne  getta  fuori  a  zampilli!....  Cos'hai  fatto?  sei  fona  ca* 
duto  o  àat  dato  in  qualche  spino  ? 

*-  No ,  non  fii  nulla. . . .  é  stato  contro  la  merletta  della 
porta  ;  —  risposi  io. 

*-  Bene,  bene  ;  comùnque  la  sia,  lascia  fare  a  me  a 
guarirti ,  soggiunse  la  Pisana.  —  E  mi  mise  la  bocca  sulla 
ferita  baciandomela  e  succiandomela,  ^ome  facevano  le 
fanone  sorelle  d*  una  vdta  sul  petto  dei  lor^  fratelli  crociati  ; 
e  io  le  veniva  dicendo  :  — basta,  basta,  Pisana!  ora  sto  beBÌs«o 
^mo  !  non  mi  accorgo  nemmeno  più  d' essermi  fatto  male  ! 

*^  No,  esce  ancora  un  pooo  di  sangue  ;  —  rispondeva 
ella  ,  e  mi  teneva  ancora  la  bocca  sulla  fronte ,  serrata  con 
lai  fona  che  non  pareva  una  bambina  di  otto  anni. 


494  LE  GONFESSMHfl  D'  m  OTfUAGENARTO. 

FinalAMiito  il  sangue  ia  stagnato,  e  la  i^néralla  in- 
superbiva di  vedermi  tanta  beffo  come  eca  di  quelle  sue 

dlrecse* 

—  Son  tenota  sn  allo  scnro  tastando  Io  miiaf^io  ;  — 
la  mi  disse  :  —  ma  da  basso  sono  a  cena,  e  non  amo  poura 
ohe  mi  scoprissero.  Ora  poi  cbe  ti  ho  guarito,  mitiltea-scen^ 
dere  ancora  perché  non  mi  trovino  per  le  scale. 

—  E  se  ti  trovassero  ? 

—  Oh  bella  !  faccio  le  visto  di  sognare  I 

—  Si  ;  ma  mi  dispiace  qnast,  che  tu  anrisohi  cosi  di 
buscarti  dalla  mamma  qualche  gastigo. 

-^  Se  dispiace  a  te,  a  me  non  impovta,  ansi  mi  pia* 
ce  ;  —  ella  rispose  con  un  alto  di  vezzosa  superbietta,  squas-^ 
sando  la  testa  ali*  indietro,  per  liberarsi  la  frónte  dai  ca^li 
disciolti  che  V  avevano  ingombra.  -^  Vedi  !  tn  mi  piaci  pi» 
di  tutto,  e  quando  poi  non  bai  indosso  quella  giobbacoifl ,, 
some  sei  ora,  il  mio  Garlii^»  che  ti  veggo  proprio  tal  quale 
sei  ;  mi  piaci  tre  volte  tanto  !....  Oh  !  «perché  non  ti  «et* 
tfkib  le  bdle  cose  che  aveva  oggi  intorno  «io  cugino  Au- 
gusto  !.... 

-^  Oh  me  ne  procurerò  di  quelle  belle  cose  !  —  io 
esslamai.  —  Le  voglio  ad  ogni  costo  ! 

—  E  dove  le  prend  wai  ?  — -  mi  «hieée  di  rimando. 
-^  Dove,  dove  !....  lavorerò  per  guadagnar  danari,  e 

coi  danari,  dice  Germano,  che  si  può  aver  tutto. 

^  Sf ,  si  lavora  lavora  I  mi  disse  la  Pisana.  ~  lo  al- 
lora ti  vorrà  bene  sempre  più  1  Ma  perchè  non  rìdi  ora?.... 
Eri  tanto  allegro  poco  (a  ! 

-^  Vedi  un  po' se  rido?  —  soggiunsi  io  giungendo  la. 
mia  boeca  aUa  sua. 

-^,  No,  cosi  non  ti  posso  vedere  !..,.  Via»  faMciann! 
Voglio  gttlsrdarti  se  ridi.  Hai  capito  che  ho  detto  di  alerti 
guardare?  — 

Io  la  accontentai,  e  feci  anche  prova  di  rideile  colle 


CAPITOLO  TfiRZO.  i35 

labhn,  imi  gié  mA  cuore  andtva  ptntunde  q«al  bene  h 
m*  avrebbe  voluto  intaatoehè  ié  mi  fora  foa^iialo'cpieili 
«redi  da  signore. 

—  Ora  sei  carino,  che  midkì  piacere,  ^-riprese  la  Pi- 
sana catfticcMaiido  con  queHa  sua  veeina  che  mi  par  am- 
cdfa  di  ^illirh,^inf  diletla  le  oréeebie  Aéo  aHa  aiemoiia. 

—  Addio  Cartino  ;  io  ti  sriuto,  e  vado  da  basso  prima  che 
non  rilonii  h  Riusltna. 

—  Voglio  ftirti  lame  io  ! 

—  No ,  no,  —  aggiunse  ella  saltando  già  dal  latto ,  <r 
impedendomi  di  ftir  Io  stesso  con  una  delle  sue  mani  ;  son 
venuta  allo  scuro,  e  tornerò  fpà  cerne  sono  venuta. 

—  Ed  io  ripeto  che  non  v^io  che  ti  fttccìa  male,  a 
ohe  ti  Ufo  luflse  firn  sirfla  scala. 

— Guai  a  te  se  ti  muovi!  -—la  mi  diesa  aUara  cambiando 
tono  di  voce,  e  lasciandomi  libeifo  di  muovermi,  come 
sicura  ohe  il  suo  cenno  avrebbe  bastato  a  tiurmi  star  (piatto.' 

—  Mi  fai  andare  in  collera  ;  ti  dico  che  voglio  scendera 
senza  lume  !  io  son  coraggioaa ,  io  non  ho  paofa  dr  nulla  1 
io  vogìlo  andare  come  voglio  io  ! 

—  E  se  pm  ti  succede  di  inciampare,  o  di  perderti 
pei  corritot? 

-^  lo  inciampare  o  perdermi ?..>.  Sei  matto?....  Neil 
son  mica  nata  ieri!....  Addio,  addio, Gatlino.  RìAgìHMmi, 
poiché  sono  stata  buona  di  venirti  a  trovare. 

— -  Oh  si ,  ti  ringrazio ,  ti  ringrazio  !  le  dissi  io ,  col 
cuore  slargato  daHa  consolazione. 

—  E  lascia  che  io  ringrazi  te  ;  la  soggiunse,  inginoc- 
cUandomisi  vicino  e  baciucchiandomi  la  mano— perchè  se- 
guiti a  volermi  bene  anche  quando  sono  cattiva.  Ah-si  !  tu 
sei  proprio  il  bnciullo  più  buono  e  più' beilo  lib-cfoanti  nfio 
ne  v«[}gonp  dintorno <  e  non  capisco  ceoie  nonmicaMi* 
ghi  mat  di  quelle  maiogMuie  che  ti  hcAò  qoalcim  velia. 

^  CaBrigaTti  ?  perché-  mai ,  Pisana?  -^  io  le  andava  di- 


136  LE  GONFEaSIOMI  D'  UM  OICàUGENAAlO. 

«endi».  —  Levali  su  lattosio ,  e  Ì9sm  d^  4i  bm^  kwe» 
^a  cosi  al  freddo  puoi  aauttalarU  1 

—  Eh  !  —  sciamò  la  piccoletta.  —  Sai  pura  ck^  icf  aoa 
m  ammalo  inai  !  Prima  di  andar  vìa  v<i|^  proprio  che  tu 
mi  caBtigfaf,  e  che  mi  strappi  ben  bene  i  capidti  per  leisai- 
tiverie  che  ho  oommiesse  coniro  di  te.  —  E  ìa  mi  p^m- 
deva  le  mani  aiétlendi^mele  sulla  sua  testolina. 

—  Oibò!  —diceva  io  ri traendole -^piuttosto  di  ba^roil 

—  Voglio  che  tu  mi  strfippi  i  eapelU  !  —  aoggiunse 
dia  riprendendomi  le  mani. 

—  Ed  io  invece  non  voglio  !  —  risposi  ancora. 

—  Come  non  vuoi  ?  ed  io  ti  dico  che  vorrai  l  la  ai 
mise  a  strillare.  —  Strappami  i  capelli ,  strapipimi  i  ca- 
pelli, se  no  grido  tanto  che  verraimo  qua  sofra,e  mi  farò 
picchiare  dalla  /mamma* 

lo  per  acchetarla  presi  con  due  dita  una  ciocca  delle 
§iie  treccie,  e  me  la  attortigliai  intorno  aUa  mano,  gioca- 
rellando. 

—  Tira  dunque ,  via  ,  tirami  i  capelli  ;  —  dia  sog- 
giunse un  pò* stizzita  ritraendo  di  furia  la  testa»  in  mock) 
ohe  la  mia  mano  dovette  seguirla  per  non  fiirle  troppo  male. 

—  Ti  dico  che  voglio  essere  castigata  !  —  continuò  pestando 
i  suoi  piedini ,  e  le  ginocchia  contro  il  paviménti)  che  era 
di  pietre  tutte  sconnesse. 

—  Non  far  cosi,  Pisana r  che  ti  guasterai  tutta. 
— r  Via  dunque ,  strappami  i  capelli  ! 

lo  tirai  pian  piano  quella  docca  che.  aveva  fra  le  dita 

—  Pia  forte,  più  forte  !  —  disse  la  pazoeretla. 

—  Cosi  dunque,  —  diss'ib  fiicendo  un  po*pì&  di  fona. 

—  No  cosi ,  più  forte  ancora  ;  —  riprese  ella  con  un 
atto  di  raUsia.  E  mentre  io  non  sapeva  che  &re,  la  dimenò 
il  capo  con  tanto  impeto  e  cosi  improvvisamente,  die  quella 
ciocca  de'suoi  capelli  mi  rimase  divelta  ita  le  dita.-* Vedi ìf 

—  aggiunse  allora  tutta  contenta ,  —  cosi  voglio  osser  ca- 


GhPlTOLO  TSRZO.  i37 

stigata  quando  lo  -voglio  !...  e  a  rivederci  a  dimani,  Garlino; 
e  non  muoverli  di- Ni,  se  no  non  vengo  più  a  spasso  con  te.  -^ 
Io  mi  stetti  attonito  ed  immobile  con  quella  ciocca  fra 
le  dita,  mentr*  ella  guizzò  dalla  porta  e  richiuse  V  uscio;  e 
poi  feci  per  correrie  dietro  col  lume ,  ma  la  era  già  scom^ 
parsa  dal  corridoio.  Scommetto  che  se  la  sua  mamma  nd 
castigaria  le  avesse  strappato  uno  di  quei  capelli,  ella  ne 
avrebbe  strepitato  tanto  da  metter  sottosopra  la  casa,  ed  an- 
che ora  mi  maraviglio  che  la  sopportasse  quel  dolore  senza 
batter  palpebra  ;  tanto  potevano  in  lei  la  volontà  e  la  bis* 
zarria  infin  da  bambina.  Io  poi  non  so  se  quei  momenti  mi 
fossero  pia  di  piacere  o  di  rammarico.  Queir  eroismo  della 
Pisana  di  venirmi  a  trovare  a  traverso  gli  andirivieni  di 
quella  buia  casaccia,  e  ad  onta  delle  punizioni  che  le  po- 
tevano capitare ,  m*  avea  fatto  salire  al  settimo  cielo  ;  po-> 
scia  la  sua  caparbietà  s*  era  intromessa  a  tosarmi  di  molto 
le  ali  perchè  sentiva  (dico  sentiva ,  perdiè  a  nove  o  dieci 
anni  certe  cose  non  si  capiscono  ancora)  sentiva  ripeto, 
che  r  immaginativa ,  e  la  vanagloria  di  mostrare  un  pieedo 
portento  di  prodezza ,  e*  entravano  più  assai  dell*  affetto  in 
un  tale  eroismo.  M' era  dunque  raumiliaio  alquanto  dal 
primo  bollore  d' entusiasmo ,  e  quei  capelU  che  m*  exvùo 
rimasti  testimoniavano  piuttosto  della  mia  servitù,  che  del 
suo  buon  cuore  verso  di  me.  Tuttavia,  fin  da  fanoinUo,  i  se- 
gni materiali  delle  mie  gioie ,  de'  miei  dolori  e  delle  mie 
varie  vicende  mi  furono  sempre  carissimi  ;  e  quei  capelli 
non  li  avrei  dati  allora  per  tutti  i  bei  bottoni  d*  oro  e  di 
moaaieo,  e  per  le  altre  dovizie  che  sfoggiava  sulla  persona 
il  signor  cónte  nei  gienmi  solenni.  Per  me  la  memoria  fu 
seaq^re  noi  yJuro ,  e  gli  oggetti  che  la  richiamano  a  certi 
tratti  de'  suoi  annali,  mi  somigliano  quei  nastri  che  si  aiet« 
tono  nel  libfo  alle  pagine  più  interessanti.  Essi  ti  cascano 
sott* occhio  di  subito;  e  senza  sfogliazzare  le  carte,  per 
trovare  quel  punto  del  racconto  o  quella  sentenza  che  ti  ha 


i38  LE  CONFESSIONI  D*  UN   OTTUAGENARIO. 

meglio  colpito ,  non  \m  che  a  fidarti  di  lor4^.  Io  mi  perlai 
sempre  dietro  per  langhissimi  aoni  un  museo  di  AÙnote* 
glie  di  capelli ,  di  sassolini ,  di  fiorì  àeedii ,  di  fronzoli ,  di 
anelli  rotti,  di  pezzetti  di  carta,  di  vasettini,  e  perfino 
d*  abiti  e  di  pezzuole  da  collo  che  corrispondevano  ad  al» 
trattanti  fatti  o  frìvoli,  o  gravi,  o  soavi,  o  dolorosi,  ma  per 
me  sempre  memorabili  delta  mia  vita.  Quel  museo  ere» 
scova  sempre,  e  lo  conservava  con  tanta  religiono,  quanta 
ne  dimostrerebbe  un  antiquarìo  al  suo  medagliere.  Se  voi« 
lettori,  foste  vissuti  coli'  anima  mia,  io  non  avrei  che  a  fcr 
incidere  quella  lunga  serie  di  minutaglie  e  di  vecchiumi,  per 
tornarvi  in  mente  tutta  la  storia  della  mia  vka,  a  mo'dei 
geroglifici  egiziani.  E  per  me  io  la  leggo  in  essi  tanto  chiara, 
come  Champollion  lesse  sulle  Piramidi  la  storia  dei  Farao- 
ni. Il  male  si  è ,  che  1*  anima  mia  non  diede  mai  ricetto  al 
pubblico,  e  cosi  per  metterlo  a  parte  de*  suoi  spreti,  come 
le  ne  ò  venuto  il  talento ,  la  deve  sfiatarsi  in  ragionamoiti 
e  in  parole.  Me  lo  perdonerete  voi  ?  -^  Io  spero  di  si  ;  al- 
meno in  grazia  dell'intenzione,  la  quale  è  di  darvi  qualche 
utilità  della  mia  lunga  esperienza  :  e  se  cotale  opera  ni  è 
di  aleun  diletto  o  sollievo,  vorreste  eh*  io  me  ne  stogliessi 
per  una  pretta  mortificazione  di  spirito  ?  *-  Lo  confesso  ; 
mm  son  tanto  ascetico.  — - 

U^tto  si  è,  che  quei  simboli  del  passato  sono  nella  me- 
miuria  d'uomo,  quello  che  i  monumenti  cittadini  e  nazionali 
nella  memoria  dei  posteri.  Ricordano,  celebrano,  ricompen- 
sano, infiammano:  sono  i  sepolcri  di  Foscolo,  ohe  ci  rimenano 
col  pensiero  a  favellare  coi  cari  estinti  :  giacché  ogni  giorno 
passato  è  un  caro  estinto  per  noi,  un  urna  piena  di  fiori  e  dice> 
nere.  Un  popolo  che  ha  grandi  monumenti  ai  quali  kepinm, 
non  morrà  mai  del  tutto,  e  moribondo  sorgerà  a  vita  più  tran*' 
qniUa  e  vigorosa  che  mai:  come  i  Greci,  che  se  Aheto  in- 
mente  le  statue  d'Ercole  e  di  Teseonel  resistere  ai  Persiani  di 
Serse,  ingigantirono  poi  nella  guerra  contro  Mahomd,  alla 


CÀPITOte  TSBXO.  139 

vista  delPartenooe  e  delle  Termopili.  Cosi  l'uomo,  religioso 
al  mem^oriale  delle  sue  fortune,  non  perde  il  tempo  che  scor- 
soi; ma  riversa  lagioventù  nella  virilità^  e  le  raccoglie  poi  am- 
bedue nello  stanco  e  memore  riposo  della  vecchiaja.  È  uà 
tesoro  che  s*  accumula,  non  sono  monete  che  si  spendono 
giorno  per  giorno.  Del  resto  questa  pietosa  abitudine  mi 
parve  sempre-  indizio  d' animo  dabbene  ;  il  tristo  nulla  ha 
da  guadagnare,  e  tutto  da  perdere  nel  ricordarsi;  egli  s'af- 
fanna a  distruggere,  non  a  conservare  le  traccio  delle  sue 
asioni,  perchè  i  rimorsi  pullulano  da  ognuna  di  esse,  come 
gii  uomini  dai  denti  seminati  da  Cadmo.  Alle  volte  io  te- 
metti che  con  tale  usanza  si  venisse  a  porre  nella  vita  un 
soverchio  affetto ,  e  che  il  culto  del  passato  significasse 
avidità  del  futura.  Ma  se  è  cosi  in  taluno,  non  è  certo  sem- 
pre né  in  tutti  ;  del  che  sono  io  la. prova.  Chi  raccolse  nel 
suo  pellegrinaggio  e  tenne  sol  conto  delle  gemme  e  dei 
fiori ,  si  avvicinerà  forse  tremando  a  quel  varco  dove  i  ga- 
bellieri inesorabili  lo  spoglieranno  per  sempre  dell'  allegro 
bottino  ;  ma  se  si  affidarono  al  sacrario  delle  rimembranze, 
i  sorrisi  e  le  lagrime,  le  rose  e  le  apine,  e  tutta  la  varia 
vicenda  della  sorte  nostra  ci  si  schiera  dinanzi  per  via  di 
figure  e  d' emblemi  ;  allora  lo  spirito  s' adagia  rassegnato 
nel  pensiero  dell*  ultima  necessità,  e  i  gabellieri  gli  sembrano 
,  inesorabili  insieme  e  pietosi.  .La  va  secondo  l'indole  di  ehi 
ha  raccolto  ad  ordinato  il  museo  ;  poiché  mio  pensiero  è 
che  la  fortuna  nostra  sia  scritta  profeticamente  neir  indole. 
Essa  è  la  regola  interna^  secondo  cui  le  cose  esterne  hanno 
questo  0  quel  valore  ;  ejshe  dai  proprii  modi  di  essere  giu- 
dicala vita  o  un  ozio,  o  un  piacere,  o  un  sacrifizio,  o  una 
battaglia ,  o  una  modalità.  Chi  falla  nel  giudizio  deve  o  ri- 
mediarvi colla  convinzione  nel!'  errore,  o  espiare  la  propria 
cecità  col  disperarsene»  E  molto  facilmente  chi  stimi  la  vita 
un'  occasione  di  piaceri,  non  la  stimerà  più  tale  al  momento 
d*  andarsene. 


)40  LE  CONFESSIONI  I)' UN  OTTUAGENARIO. 

Quella  ciocca  di  capelli  neri  ineguali  e  avviluppati,  che 
serbano  ancora  i  segni  dello  strappamento,   furono  come 
la  prima  croce  appesa  a  segnare  lo  spazio  vuoto  d' un  gior^ 
no,  nel  sacrario  domestico  della  memoria.  E  sovente  venni 
poi  a  pregare ,  a  meditare ,  a  sorridere ,  a  piangere  dinanzi 
a  quella  croce ,  dal  cui  significato,  misto  di  gioia  e  d' af» 
fanno,  pótevasi  forse  pronosticar  fin  d' allora  il  tenore  di  quei 
godimenti  acuti,  scapigliati  e  convulsi,  che  mi  dovevano  poi 
logorare  1*  anima  e  fortunatamente  rinnovarla.  Quella  ciocca 
di  capelli  restò  l' A  del  mio  alfabeto ,  il  primo  mistero  della 
mia  Via  Crmis,  la  prima  reliquia  delia  mia  felicità  ;  la  pri- 
ma parola  scritta  insomma  della  mia  vita ,  varia  com*  essa, 
e  quasi  inesplicabile  come  quella  di  tutti.  Certo  fin  dal 
primo  istante  io  ne  presentii  Y  importanza,  perchè  non  mi 
pareva  aver  ripostiglio  tanto  sicuro  ove  nasconderla.  L*  av- 
voltolai per  allora  in  una  pagina  bianca  strappata  dal  mio 
libro  da  Messa,  e  la  misi  fra  il  letto  ed  il  pagliericcio.  Cosa 
strana  assai  !  poiché  mi  si  parò  alla  mente  il  valore  inesti- 
mabile di  quei  pochi  capelli ,  essi  mi  bruciavano  le  dita. 
Non  so  se  fosse  paura  di  perderli  e  di  esseme  privato ,  o 
ribrezzo  istintivo  dalle  tremende  promesse  che  significarono 
poi.  —  Io  li  aveva  già  nascosti ,  e  stava  cheto  cheto  fin- 
gendo di  dormire  quando  capitò  su  Martino,  il  quale  ve- 
dendomi addormentato  tolse  la  lucernetta  per  sé ,  e  si  ri- 
trasse nella  sua  stanza.  Poi  a  poco  a  poco  la  finta  di  dor- 
mire mi  si  volse  in  sonno  vero,  ed  il  sonno  in  un  ghiribizzo 
continuo  di  sogni,  di  fantasmagorie ,  di  trasfiguramenti,  che 
mi  lasciò  di  quella  notte  Y  idea  lunga  lunga  d*  un*  intera 
vita.  Che  il  tempo  non  si  misurasse,  come  pare,  dai  moti 
del  pendolo,  ma  dal  numero  delle  sensazioni?  Potrebbe  es- 
sere ;  e  potrebbe  essere  del  pari  che  una  tal  quistione  sii  ri- 
ducesse a  un  giuoco  di  parole.  Io  certo  vissi  alle  volte  nel 
sogno  di  un'ora  lun^issimi  anni  ;  e  mi  parve  potere  spiegare 
questo  fenomeno  assomigliando  il  tempo  ad  una  disfama. 


CAPirOLO  TEBSO.  141 

ed  il  sogno  aé  una  -vaporiort*  l  proipieUi  sono  gli  stessi  ma 
paesano  più  rapidi;  la  distanza  non  ò  diminuita  ma  divorata. 
La  mattioa  mi  sbrogliai  eoa  tanta  gravità  addosso, 
che  mi  iavoglÌ£»ra  di  credermi  un  uomo  addirittura  »  cosi 
lunga  età  mi  pare^  essersi  condensata  nelle  ultime  venti* 
quattr*  ore  da  me  vissute  :  e  le  memorie  del  giorno  primn 
mi  passarono  innansi  cUare,  ordinate,  e  vivaci  cornea 
i  capitoli  d*un  bel  romanao.  I  dispetti  della  Pisana,  la 
sBsorfie  dei  bei  cugini,  il  mio  abbattimento,  la  f^iga,  il  ri-; 
svegliarsi  iariva  al  canale»  il  guasco  periglioso  di  questo» 
la^  gran  prateria,  il  giiiiigere  suir  altura,  le  meraviglie  di 
quella  scena  stupenda  di  gsaude^za ,  di  splendore ,  e  di 
mistero  ;  il  cader  delle  tenebre,  i  miei  timori,  e  il  cor* 
rere  traverso  la  campagna,  e  lo  scalpitarmi  a  tergo  del 
cavaUp ,  e  1*  nom>  dalla  gran  barba  che  m' avea  tolto  in 
groppa,  il  galoppo  sfrenato  traverso  T  o^curit^  e  la 
nebbia,  le  sculacciate  di  Gemano  sul  pnmo  giungere  a 
Fratta  quegli  altri  martini  della  cucina,  e  quello  spiedo  e 
quella  contessa,  e  la  mia  fermenta  di  non  volsr  disgibbe* 
dire  alia  raccomandazicme  di  cbi  in'  avea  reso  \a^  servigio 
ad  onta  del  tremendo  castjge  nvu^fciatoivi»  la  q(re;»a  della 
Giara  e  ]e<  parole  del  signor  Lucilio ,  le  mie  smanie,  le  dir 
sperazionì  poiché  fui  coricato,  e  T  apparimento  in  mezzo  a 
queste  della  Pisana,  della  Pisana  umile  e  superba,  buona 
e  crud^l/e,  svenftata,  l)izzj»fa,e. bellissima  secondo  il  solito^ 
non  vi  pare  che  ce  ne  fossero  trippe  pel  cervello  d*  un 
bambino  ?  E  li  io  un  foglietto  di  carta  sotto  il  pagliericcio 
io  ay^va  un  talismano,  cbe  per. tutta  la  vita  m'avrebbe  rav« 
vivatp  a  mio  grado  tutto  quel  giorno  cosi  vario ,  cosi 
pieno.  Allora  risovv^nendomi  speci^Uoente  della  parlata  del 
signor  Lucilio  divisai  tr^oe  prqfUt^.,  e. presi  a  chiamare 
Martino  con  quanta  vose  aveva  in  gola.  Ma  il  vecchio 
m'avrebbe  fatto. s^r^iare,sei^a  che  il  suq  timpai^o  si 
risolvesse  ad  avver lirici. detje  mie  grida  ;. balzai  dunque  dal 


i43  LE  COHPESSIUII  D'  DN  OITOAOBXARIO. 

letto,  e  andai  ntUt  ma  oamen  tb»  sjppnat*  gli  era  sof 
finir  di  veetini,  e  gli  disù  eb»  io  mi  sentiva  un  gran  imI 
di  eiipo>  e.cke  per  tutta  la  notte  non  ana  «biuao  occhio,  e 
die  mi  obìaraassero  il  Dotto»  ftrettò  awa  gnn  paura  di 
morirne.  Martino  nù  ripose  eh'  era  pauo ,  e  ^e  mi  rio*- 
ricaaa  quietino,  e  ohe  egli  andrebbe  intanto  pel  Dottore  : 
ma  prima  scese  in  eucina  a  rdurmi  uh  po'  di  brecto  ;  ìm- 
presB  nella  quale,  protette  (MI' oaearitji  dej  locale,  riusci 
a  meraviglia  ;  e  io  bevete  A  brodo  con  gran  paaienia  ben- 
«bè  avessi  dentro  una  grandiesima  voglia  di  paaetli,  e  pm 
n'  adagiai  sotto  le  odiri  promeltuMle  cbe  arrei  eqroato  di 
sudare.  Credo  cbe  tra  le  botte  della  testa,  la  riìniteiia  d^ 
fatica  e  del  digiune ,  e  il  sudore  promossomi  da  quella  be- 
vanda calda,  io  arrivai  a  componili  una  beltisaima  febbre; 
tantoché  quando  il  signor  Lucilio  espilò  di  li  a  un'  ora  la 
filine  erami  passata,  e  le  era  smcednla  una  sete  ardmlissi- 
ina.  Mi  tastò  il  polso,  mi  guardò  la  lingua,  e  isentre  uà 
domandava  cento  di  queHe  graflìature  che  mi  screEÌarano  la 
fVonle,  sorrise  in  modo  ^A  benevolo  di  pncaa,  udendo  nel 
eorrìtoio  Q  fruscio  d' una  gonna.  La  Clara  mtrò  nel  bi^ 
gattole  per  ascoltare  dal  medico  la  ragion  del  mio  male  e  con- 
fortarmi con  dire ,  che  la  contessa  in  vista  della  mia  malat- 
tia non  si  sarebbe  ostinala  nel  castìganni  tanto  severamente, 
e  purché  dicessi  a  lei  la  Teriti  circa  alla  sera  prima,  bù 
avrebbe  anche  perdonato.  Io  le  risposi  ohe  h  veriti  l'aveva 
già  detta,  e  sarei  tornato  a  rìpeterb  ;  e  the  se  pareva  strano 
a  loro  che  fossi  andato  s  zonzo  senza  saper  dove  avesri 
[lassalo  quasi  un'  intera  giornata ,  lo  stesso  sembrava  anebe 
ame,  ma  non  sapeva  che  farci.  La  Clara  allora  i 
rogò  su  quel  hii^  téai  maraviglioso,  e  co^j  pieno  di  1 
di  sole  e  di  colori  ove  diceva  essere  stato  ; 
di'  io  n'  ebbi  con  grani'  enfas 
che  forse  Marchetto  aveva  rag 
stalo  al  bastione  di  Atlfla,  che  è  irC 


GAMVOLO  TBSM.  143 


lina  di  fianco  a  Lugugnaaa^  dove  la  tmdkkme  paeaoiia  yvtkt 
<sbe,  TOBendo  da  Aqidleia,  abbia  tenoto  saacasopo  Use  do* 
gli  Unni  prk^  di  ^esetit^  incoiiti^o  dal  postefiee  LeoM. 
fvfakro  da  Eralta.  a  là  correiraAo  sette  buone  miglia  pai 
tra^^tti  piò  spieci  9  e  non  sapeva  capacitarsi  cIm  nel  ri- 
lomo  non  mi  ^ssi  smaitrito.  E  la  mi  disse  per  giunta,  ohe 
<|ttfdla  M  bella  cosa  immensa,  azzucra,  e  di  tatti  i  tiblm 
nella  quale  si  specchiava  il  cielo,  era  per  l' appunto  il  mora, 
r—  U  mare!  «-*io  «cImboì.  —  Oh  qaaX  felicità  menare 
la  propria  vita  sul  mare! 

—  Davvero  ?  —  disse  il  signor  Lucilio*  —  Eppme.  io  oi 
ho  un  cugino  che  gode  da  molli  anni  di  qjaesta  felicità,  e 
non  ne  è  gran  fatto  contento.  Egli  aSerma  che  Y  ae^oa  è 
fttta  pei  pesci,  e  che  un  gran  controsenso  fu  qneUo  dei 
vecchi  Veneziani  di  piantarvisi  entro. 

^•^  Sarà  un  controsenso  oca;  ma  non  Io  era  una 
voka, —*  soggiunse  la  Clara —- quando  al  di  là  del  mare 
evenuto  Gandia,  la  Morea,  e  Cipro,  e  tutto  il  Levante» 

-—Oh  per  me,  — ripresi  io,  starei  sempre  sul  mare 
seufsa  occuparmi  di  quello  che  possa,  essere  al  di  Uk 

—  Ma  intanto  pensa  a  star  ben  coperto  e  a  guarire, 
demonietto  -^  aggiunse  il  signor  Liwilio.  —  Martino  ti  por- 
terà àM^  spezieria  una  hoecetiina  d*  acqua,  buona  cometa 
conserva,  e  tu  la  prenderai  un  cucchiaio  per  volta  ad  ogni 
mezz*  ora,  hai  capito? 

•^  lutante  ti  aggiusteremo  le  oose  eolia  manuna  pel 
minor  ^sinno  :  --»  contiooò  la  Ciana;  —  e  giacché  mi  hai  ri- 
petuto che  quella  era  la  verità  come  Y  avevi  detto  ieri 
sera,  io  ^ero  la  ti  perdonerà.  — 

Lucilio  e  la  Clava  uscirono.  Martino  uscì  con  loro  per 
andai^ne  aUa  speziarla;  io  mi  rimasi  col  mio  sudore,  colla 
mia  sete,  e  con  una  voglia  sfrenata  di  veder  la  Pisana,  die 
«Aera  non  mi  avrebbe  più  importato  se  mi  perdonavano  o 
no.  Ma  la  fimeiulletla  nmt  si  fece  vedeee ,  e  soltanto  nel 


144  LE  CONFESSIONI  D' UR  OTTUAGENARIO. 

eofftile  udii  la  sua  voee  e  quella  degli  altri  ragaui  che  ei» 
guettavaiM)  ne*  loro  giuochi;  e  siccome  io  aveva  paura  di  es* 
ser  veduto  o  prevenuto  da  Martino,  o  denunsiato  da  alcuna 
éei  fanciulli,  non  mi  cimentai  a  vestirmi  e  scendere  nel  coi^ 
tile  come  ne  aveva-  quasi  volontà.  Io  stetti  coU*  orecchie 
intese  e  il  cuore  in  tumulto,  che  mi  impediva  quasi  di  udKre. 
*—  Tuttavia  di  li  a  un'  ora  intesi  la  Pisana  gridare  a  perdi» 

fiato: 

—  Martino,  Martino,  come  sta  dunque  Carlétto? 
Martino  dovette  aver  capito  è  le  avrà  anche  rispo^to> 

ma  io  ncm  ne  intesi  nulla:  solamente  lo  vidi  entrar  di  li  a 
poco  colla  boccetta  della  medicina,  e  mi  disse  che  la  con- 
tessalo  avea  incontrato  per  la  scala,  e  domandatogli  se  era 
taro  che  mi  fossi  spaccata  la  fronte  contro  la  pacete  per  la 
disperazione. 

—  É  vero  questo? —  soggiunse  il  buon  Martino. 

r-*  Non  so,  io  gli  risposi;  ma  ieri  sera  era  cosi  scal- 
dato, che  posso  aver  fatto  delle  sciocchezze  senza  che  ora 
me  ne  ricordi. 

—  Non  te  ne  ricordi?  —  soggiunse  Martino  che  poco 
ne  aveva  capito. 

—  No,  no,  non  me  ne  ricordo;  ripresi  io.  —  Ed  egli 
non  rimase  affatto  contento  d*  una  >tale  risposta,  pcnchè  gii 
pareva  a  lui  che  dopo  aver  conciato  il  muso  a  quel  modo, 
per  un  pezzo  dovesse  durarne  buonissima  memoria. 

La  medicina  fece  il  suo  effetto ,  migtìore  forse^  e  più 
improvviso  che  nessuno  si  sarebbe  aspettato ,  perchè  il 
giorno  stesso  mi  alzai  ;  e  quanto  al  castigo  inflittomi  ddla 
contessa  non  se  ne  parlò  più.  Gli  è  vero  peraltro,  che  non 
si  parlò  neppure  di  ristabilirmi  nella.camera  della  Faustina, 
e  che  il  mio  canile  rimase  definitivamente  neU*  apj^arta- 
mento  di  Martino.  Come  si  può  immaginare,  la  voglia  di 
riveder  la  Pisana  dopo  quell*  improvvisata  della  notte  seoEsa 
ci  ebbe  un  gcan  merito  neUa  mia  repentina  guarigione  ;  e 


CAPITOLO  TERZO.  d45 

quando  discesi  in  cucina,  mia  prima  cura  fu  quella  di  cer- 
carla. La  famiglia  avea  finito  il  pranzo  allora  allora  ;  e  mon- 
signore incontrandomi  per  la  scala  mi  accarezzò  il  mento 
contro  ogni  suo  solito,  e  mi  guardò  le  ammaccatare  della 
fronte^  le  quali  poi  non  erano  quei  gran  malanno.  Egli  mi 
disse,  che  non  doveva  essere  quella  peste  che  mi  credevano, 
se  il  dolore  di  esser  reputato  bugiardo  mi  faceva  dare  in 
simili  violenze  contro  me  stesso;  ma  mi  raccomandò  di 
usare  più  discrezione  in  avvenire,  di  offerire  a  Dio  le  mie 
tribolazioni,  e  di  imparare  la  seconda  parte  del  confiteor. 
Nelle  benigne  parole  di  monsignore  io  riconobbi  il  buon 
animo  della  Clara,  la  quale  aveva  dato  queir  edificantissima 
ragione  delle  mie  stramberie ,  e  cosi ,  se  non  il  perdono 
completo  ,  mi  fu  almeno  concessa  una  clemente  dimenti- 
canza. Seppi  in  seguito  da  Marchetto,  che  il  signor  Lucilio 
mi  aveva  dipinto  come  un  ragazzo  molto  timido  e  perma- 
loso, facile  ad  essere  abbattuto  anche  nelle^  forze  e  nella 
salute  da  un  qualunque  dispiacere;  e  tra  lui  e  la  Clara 
tanta  malleveria  diedero  della  mia  sincerità,  che  la  contessa 
non  volle  insistere  ad  accusarmi  di  doppiezza.  Peraltro  ella 
si  tolse  la  briga  d' interrogare  Germano  ;  ma  questi  imboc- 
cato forse  da  Martino,  rispose  che  avea  bensì  udito  lanette 
prima  lo  scalpitar  d' un  cavallo,  ma  buona  pezza  dopo  il 
mio  ritorno  a  Fratta,  sicché  non  era  possibile  che  con  quei 
cavallo  io  fos$i  venuto.  Allora  la  testimonianza  di  Fulgenzio 
fu  lasciata  là,  ed  io  rimasi  colla  mia  pace ,  e  non  caddi 
più  nella  necessità  di  dover  mentire  per  delicatezza  di  co- 
scienza. Debbo  tuttavia  soggiungere  che  quella  che  parrà  a 
taluni  frivola  e  cocciuta  ostinazione  di  fanciullo,  a  me  sem- 
brò fin  d' allora  e  la  sembra  tuttavia  una  bella  prova  di 
fedeltà  e  di  gratitudine.  Fu  allora  la  prima  volta  che  V  a* 
nimo  mio  ebbe  a  lottare  fra  piacere  e  dovere  ;  né  io  titubai 
un  istante  ad  appigliarmi  a  quest*  ultimo.  Se  il  dovere  in 
quel  caso  non  era  poi  tanto  stringente,  poiché  né  la  rac* 

I.  10 


Ì46  LE  CONFESSIONI  d' tJN  OTTUAGENARIO. 

comandazione  dello  sconosciuto  pareva  fatta  sul  serio,  né 
io  avea  promesso  nulla,  né  potea  capire  a  che  gli  potesse 
giovare  il  mio  silenzio,  sopra  un  fatto  cosi  comune  com'  è 
quello  del  passaggio  d' un  uomo  a  cavallo,  tuttociò  prova 
altrettanto  la  rettitudine  de*  miei  sentimenti.  Fors'  anco 
quel  primo  sacrificio,  cui  mi  disposi  tanto  volonterosamente 
e  per  si  frivolo  motivo,  diede  alla  mia  indole  quell'avvia- 
mento che  non  ho  poi  cessato  dal  seguir  quasi  sempre,  in 
circostanze  più  gravi  e  solenni.  A  lungo  si  é  disputato  se 
la  fortuna  faccia  Tuomo,  o  ^e  l'uomo  governi  la  fortuna. 
Ma  nella  disputa  non  si  badò  forse  troppo  fin  qui  a  distin- 
guere quello  che  é  da  quello  che  dovrebbe  essere.  Certo 
la  filosofia  solleva  V  uomo  sopra  ogni  influsso  di  astri  o  di 
comete;  ma  gli  astri  e  le  comete  gravitano  sopra  di  noi 
molto  tempo  innanzi  che  la  filosofia  ci  insegni  a  difender- 
sene. É  spesso  la  sola  fortuna  che  viene  apparecchiando  i 
nutrimenti  alla  ragione ,  prima  ancora  che  questa  non  sia 
nata.  E  cosi  le  circostanze  dell'infanzia,  se  non  governano 
r  intero  tenore  della  vita  ,  educano  sovente  a  modo  loro 
quelle  opinioni,  che  formale  una  volta  diventano  per  sem- 
pre gli  incentivi  delle  opere  nostre.  Perciò  badate  ai 
'fanciulli ,  amici  miei ,  badate  sempre  ai  fanciulli,  se  vi 
sta  a  cuore  di  averne  degli  uomini.  Che  le  occasioni  non 
diano  mala  piega  alle  loro  passioncelle  ;  che  una  sprov- 
veduta condiscendenza,  o  una  soverchia  durezza,  o  una 
micidiale  trascuranza  non  li  lascino  in  bilico  di  creder 
giusto  ciò  che  piace  ,  e  abbominevole  quello  che  dis- 
piace. Aiutateli,  sorreggeteli,  guidateli.  Preparate  loro  col 
maggiore  accorgimento  occasioni  da  trovar  bella,  santa,  pia- 
cevole la  virtù  ;  e  brutto  e  spiacevole  il  vizio.  Un  grano  di 
buona  esperienza  a  nove  anni,'  vai  più  assai  che  un  corso 
di  morale  a  venti.  11  coraggio  ,  Y  incorruttibilità  ,  V  amor 
della  famiglia  e  della  patria,  questi  due  grandi  amori  che 
fanno  legittimi  tutti  gli  altri,  somigliano  allo  studio  delle 


CAPITOLO  TERZO.  i47 

lingue.  La  prima  età  vi  si  presta  assai;  ma  guai  a  chi  non 
li  apprende.  Guai  a  loro,  e  peggio  a  chi  avrà  che  fare  con 
loro,  od  alla  famiglia  ed  al  paese  che  da  essi  attende  aiuto, 
decoro  e  salvamento.  Il  germoglio  è  nel  seme,  e  la  pianta 
nel  germoglio  ;  non  mi  stancherò  mai  dal  ripeterlo  :  per- 
ché r  esperienza  della  mia  vita  confermò  sempre  in  me  ed 
in  altri  la  verità  di  questa  antica  osservazione.  Sparta ,  la 
xlomatrice  degli  uomini ,  e  Roma ,  la  regina  del  mondo, 
•educavano  dalla  culla  il  guerriero  e  il  cittadino  :  perciò  eb- 
bero popoli  di  cittadini  e  di  guerrieri.  Noi  che  vediamo  nei 
bimbi  i  vezzosi  e  i  gaudenti,  abbiamo  plebaglie  di  gaudenti 
€  di  vezzosi. 

Ora  sarò  forse  allucinato  dall'  amor  proprio ,  ma  pur 
non  veggo  nel  mio  passato  memoria  che  più  mi  sia  confor- 
tevole e  buona,  di  quel  primo  castigo  cosi  valorosamente 
sfidato  per  mantenere  un  segreto  raccomandatomi,  e  per  mo- 
strarmi grato  d*un  beneficio  ricevuto.  Credo  che  dappoi  mol- 
tissime volte  m  sia  condotto  colla  stessa  regola,  per  la  ver- 
gogna che  altrimenti  avrei  provato  di  mostrarmi  uomo  più 
dappoco  che  stato  nonio  fossi  da  ragazzo.  Ecco  in  qualmodo 
le  circostanze  fanno  sovente  V  opinione.  Io  era  salito  ;  e  non 
volli  più  scendere.  Se  precipitai  in  qualche  occorrenza,  fu 
pronto  il  pentimento;  ma  non  iscrivo  per  iscusarmene,  e  la 
mia  penna  sarà  sempre  pronta  a. riprovare  come  a  benedire 
le  mie  azioni  secondo  il  merito.  Tanto  più  colpevole  alle 
volte,  in  quanto  non  doveva  esserlo  né  per  abitudine  né  per 
coscienza.  Però  chi  è  puro  affatto  tra  noi  mortali?  —  Mi 
conforta  la  parabola  dell*  adultera ,  e  la  sublime  parola  di 
Cristo  :  —  Chi  non  ha  peccato  scagli  la  prima  pietra  ! 

Quel  dopopranzo ,  come  vi  diceva,  mia  prima  cura  fu 
di  andare  in  traccia  della  Pisana,  ma  con  sommo  mip  ram- 
marico non  mi  venne  fatto  di  trovarla  in  nessun  luogo.  Ne 
domandai  alle  cameriere,  le  quali  siccome  colte  in  fallo  per 
la  loro  sprovvedutezza  verso  la  fanciulla,  si  svelenirono  con- 


"148  LE  CONFESSIONI  D'  UN  OTTUAGENARIO. 

tro  la  mia  petulanza.  Germano,  Gregorio  e  Martino,  ai  quali 
ne  chiesi  conto  del  pari,  non  mi  seppero  dare  nessun  rag* 
guaglio,  e  finalmente  scorrucciato  passai  oltre  le  scuderie,  e 
interrogai  V  ortolano  se, non  V  avesse  veduta  uscire  da  quelle 
parti.  Mi  rispose  che  V  aveva  veduta  in  fatto  prendere  verso 
la  campagna  col  figliuoletto  dello  speziale,  ma  che  la  cosa 
era  vecchia  di  due  ore,  e  probabilmente  là  padroncina  do-^ 
veva  essere  rientrata,  perchè  il  sole  scottava  assai  e  il  farsi 
abbrustolire  non  le  piaceva.  Io  però,  conoscendo  Y  umor 
balzano  della  fanciulla,  non  mi  fidai  di  questa  conghiettura, 
ed  uscii  io  pure  nei  campi.  Il  sole  mi  dardeggiava  cocen- 
tissimo  sul  capo,  la  terra  mi  si  sfregolava  sotto  i  piedi  per 
la  grande  arsura,  ed  io  di  nulla  mi  accorgeva  per  la  grande 
ambascia  che  mi  tumultuava  dentro.  Trovai  in  riva  di  un 
fosso  un  legacciolo  da  scarpe.  Era  della  Pisana,  ed  io  se- 
guitai oltre ,  persuaso  che  il  gran  desiderio  me  V  avrebbe 
fatta  trovare  in  qualunque  luogo.  Spiava  le  macchie,  i  ri- 
vali e  le  ombre  dove  eravamo  usati  posare  nelle  nostre 
scorrerie:  gli  occhi  miei  correvano  d'ogni  lato  sferzati 
dalla  gelosia ,  e  se  mi  fosse  capitato  alle  mani  quel  figliuo- 
letto dello  speziale,  credo  che  1*  avrei  unto  ben  bene  senza 
darmene  un  perché.  Quanto  alla  Pisana  la  conosceva  a 
fondo,  mi  ci  era  avvezzato  stupidamente ,  ed  avea  comin- 
ciato quasi  ad  amarla  in  ragione  dei  difetti,  come  appunto 
r  eccellente  cavallerizzo  predilige  fra' suoi  cavalli  quello  che 
più  s'impenna  e  resiste  agli  speroni  ed  alle  redini.  Non  è 
qualità  che  tanto  renda  pregevole  e  cara  alcuna  cosa,  come 
quella  di  vederla  pronta  a  sfuggirci  ;  e  se  cotale  abitudine  di 
timore  e  di  sfoirzo  affatica  gli  animi  deboli,  essa  arma  e  ri- 
badisce i  costanti.  Si  direbbe  che  la  Pisana  m' avesse  stre- 
gato, se  la  ragione  dello  stregamento  io  non  la  leggessi 
chiara  nell'  orgoglio  in  me  continuamente  stuzzicato  a  vo- 
lerla  spuntare  sugli  altri  pretendenti.  Mi  vedeva  il  preferito 
più  di  sovente  e  sopra  tutti;  voleva  esserlo  sempre.  Quanta 


CAPITOLO  TERZO.  149 

d  sentimento  che  mi  portava  a  voler  ciò ,  era  amore  del  più 
schietto  ;  amore  che  crebbe  poi,  che  mutò  anche  tempra  e 
colore,  ma  che  fin  d*  allora  mi  occupava  1*  anima  con  ogni 
^ua  pazzia.  E  1*  amore  a  dieci  anni  é  tanto  eccessivo,  coma 
ogni  altra  voglia  in  quella  età  fiduciosa  che  non  conobbe 
ancora  dove  stia  di  casa  l'impossibile.  Sempre  d'accordo 
<\ìe  qui  la  carestia  delle  parole  mi  fa  dire  amore  in  vece  di 
«queir  altro  qualunque  vocabolo  che  si  dovrebbe  adoperare  ; 
f)ercbè  una  passione  tanto  varia,  che  abbraccia  la  sommità 
spiù  pura  dell*  anima  e  i  più  bassi  movimenti  del  senso,  e 
che  sa  inchinar  quella  a  questo  o  sollevar  questo  a  quelhi  ; 
e  confonder  tutto  talvolta  in  un*  estasi  quasi  divina  e  tal 
^Itra  in  una  convulsione  affatto  bestiale,  meriterebbe  venti 
tiomi  proprii  invece  d*  un  solo  generico,  sospetto  io  bene  o 
in  male  a  seconda  dei  casi,  e  scelto  si  può  dire  apposta,  per 
sbigottire  i  pudorati  e  scusare  gì*  indegni.  Dissi  dunque 
amore  e  non  potea  dir  altro  ;  ma  ogni  qualvolta  mi  avverrà 
<lì  usare  un  tal  vocabolo  nel  decorso  della  mia  storia ,  mi 
terrò  obbligato  ad  aggiungere  una  riga  di  commento  per 
supplire  al  Vocabolario.  À  quel  tempo  pertanto  io  amava 
nella  Pisana  la  compagna  dei  miei  trastulli;  e  poiché  a 
queir  età  i  trastulli  son  tutto,  ciò  viene  a  dire  che  la  voleva 
tutta  per  me  ;  il  che  se  non  costituisce  amore  e  di  quel  pretto 
<;ome  notava  più  sopra,  prendetevela  coi  vocabolaristi.  Ad 
onta  peraltro  del  mio  furore  a  cercarla,  ella  quel  dopopranzo 
non  si  lasciava  trovare;  e  cerca  di  qua  e  guarda  di  là,  e  corri 
e  salta  e  cammina,  io  presi  senza  avvedermené  la  piega  che 
€n*  avea  menato  cosi  lontano  il  giorno  prima.  Quando  mi 
<accorsi  di  ciò  mi  trovava  appunto  in  un  crocicchio  di  strade 
campestri ,  dove  sur  un  muricciolo  scalcinato  un  povero 
San  Rocco  mostrava  la  piaga  della  sua  gamba  ai  devoti 
passeggieri.  Il  fido  cane  gli  stava  a  fianco  colla  coda  bassa 
e  il  muso  innalzato,  quasi  per  osservare  che  cos*  egli  stesse 
facendo.  —  Tutto  questo  io  vidi  nella  prima  alzata  d' occhi* 


d50  LE  CONFESSIONI  D'  UN  OTTUAGENARIO. 

mane!  ritirarli  poi,  m*addiedid*una  vecchia  curva  e  pezzente,^ 
che  pregava  con  gran  fervore  davanti  a  quel  San  Rocco.  K 
la  mi  sembrò  là  Martinella,  una  povera  accattona  cosi  chia- 
mata in  quel  contado ,  che  soleva  fermarsi  a  prendere  una 
presa  dalla  scatola  di  Germano,  ogni  qualvolta  la  passasse 
dinanzi  al  ponte  di  Fratta.  Me  le  accostai  allora  con  qual- 
che soggezione ,  perchè  i  racconti  di  Marchetto  mi  avevan» 
messo  tutte  le  vecchie  in  sospetto  di  streghe;  ma  la  cono- 
scenza e  il  bisogno  mi  spronavano  a  non  dare  addietro.  Ella 
mi  si  volse  incontro  con  una  cera  fastidiosa,  benché  fosse 
per  costume  la  poveretta  più  paziente  ed  affabile  di  quante 
ne  giravano:  e  mi  chiese  borbottando  cosa  facessi  io  in 
quel  luogo  ed  a  queir  ora.  Le  risposi  che  andava  in  cerca 
della  Pisana,  la  figliuoletta  della  contessa,  e  che  mi  prepa 
rava  appunto  a  domandarne  a  lei,  se  per  avventura  non  la 
avesse  veduta  passare  col  ragazzetto  dello  speziale. 

—  No,  no,  Carlino;  non  Tho  veduta; — rispose  con 
molta  fretta  e  alquanta  stizza  la  vecchia ,  benché  volesse 
mostrarmisi  benevola.  —  Mentre  tu  la  cerchi  ella  é  già 
forse  tornata  a  casa  da  un'altra  parte.  Va  va  in  castello; 
son  sicura  che  la  troverai. 

—  Ma  no  ;  —  soggiunsi  io ,  l'ha  appena  finito  di  pran- 
zare or  ora.... 

—  Ti  dico  che  tu  vada  li  e  che  non  puoi  sbagliare  di 
raggiungervela  ;  —  mi  interruppe  la  vecchia,  anzi  un  cinque 
minuti  fa,  ora  che  mi  ricordo,  devo  averla  veduta  che  la 
svoltava  giù  dietro  il  campo  dei  Montagnosi. 

—  Ma  se  ci  son  passato  io  cinque  minuti  fa  !  —  ribat- 
tei alla  mia  volta. 

—  Ed  io  ti  dico  che  l'ho  veduta. 
— •  Ma  no,  che  non  può  essere. 

Mentre  io  voleva  pur  soffermarmi  a  ragionare,  e  la 
vecchia  s' affaccendava  a  farmi  dar  addietro,  ecco  che  si 
senti  per  una  delle  quattro  strade  il  galoppo  d' un  cavallo 


CAPITOLO  TERZO.  ibi 

che  s'avvicinava.  E  la  Martinella  allora  mi  piantò  li  con 
una  scrollata  di  spalle,  movendo  incontro  a  quello ,  come 
per  domandar  la  limosina.  Il  cavallo  sbucò  fuori  dopo  un 
istante  dalF  affossamento  di  quella  straduccia ,  e  T  era  un 
puledro  focoso  e  robusto,  colle  nari  tremolanti  e  la  bocca 
coperta  di  schiuma.  Sopra  poi  stava  un  uomo  lacero  e 
^nde,  con  una  barbaccia  grigia  sperperata  ai  quattro  venti, 
e  un  cappellaccio  appassito  dalle  piog^ie  che  gli  batteva 
sul  naso.  Non  aveva  né  staffe,  né  sella,  né  briglia  ;  e  sola- 
mente stringeva  i  capi  della  cavezza  coi  quali  batteva  le 
spalle  della  cavalcatura  per  animarne  la  corsa.  Cosi  a  prima 
giunta  egli  mi  svegliò  una  lontana  idea  di  quel  barbone 
che  m*  avea  ricondotto  a  casa  la  sera  prima  :  ma  il  sospetto 
divenne -certezza  quando  colla  sua  voce  rauca  e  vibrata  cor- 
rispose al  saluto  delFaccattona.  Costei  si  volse  accennando 
me  dello  sguardo,  ed  egli  allora,  fermato  il  puledro  vicino 
alla  vecchia,  le  si  piegò  ali*  orecchio,  per  bisbigliarle  alcune 
parole.  La  Martinella  si  rasserenò  tutta  levando  le  braccia 
al  cielo,  e  poi  aggiunse  a  voce  alta  :  —  Dio  e  San  Rocco 
rimeritino  voi  della  vostra  buona  azione.  E  quanto  alla  ca- 
rità io  mi  fido,  e  ricordatevi  in  fin  di  settimana  ! 

—  Si,  si,  Martinella!  e  non  mancatemi!  — soggiunse 
quell'uomo  stringendo  colle  gambe  il  ventre  del  puledro  e 
prendendo  di  gran  corsa  per  la  strada  della  Laguna.  Quando 
fu  lontano,  egli  si  volse  per  far  alla  vecchia  un  segno  verso 
la  strada  per  la  quale  era  venuto  ;  poi  cavallo  e  cavaliere 
scomparvero  nella  polvere  sollevata  dalle  zampe  di  quello. 
Io  stava  tutto  intento  a  quella  scena,  quando,  togliendo 
gli  occhi  dal  luogo  ove  era  scomparso  il  cavallo,  li  portai 
sulla  campagna  dirimpetto,  dove  vidi  appunto  la  Pisana  e  il 
fanciullo  dello  speziale  che  correvano  molto  affannati  alla 
mia  volta.  Io  pure  mi  diedi  a  correre  verso  di  loro,  e  la  Mar- 
tinella mi  gridava  :  —  Oh  dove  corri  ora,  Carlino?  —  ed  io  a 
risponderle:  —  La  è  là,  la  è  là  la  Pisana  !  Non  la  vedete?  — 


152  LE  CONFESSIONI  D' UN  OTTCAGENARIO. 

Infatti  raggiunsi  subito  la  ragazzetti,  ma  la  era  tanto  pal- 
lida e  smarrita,  poverina,  da  far  compassione. 

—  Per  carità j  Pisana,  cos'hai,  ti  senti  male? — le 
chiesi  sostenendola  pel  braccio. 

—  Oimè,  che  paura...  che  correre...  son  là  cogli 
schioppi...  che  voglion  passar  T acqua,  — rispondeva  irafe- 
lando  la  ragazzetta. 

—  Ma  chi  sono  quelli  là  cogli  schioppi  che  voglion  pas- 
sare? 

—  Ecco, — entrò  a  rispondermi  Donato,  il  ragazzo  dello 
speziale  che  s*  era  un  po'  rimesso  da  queir  ansa  spaventata  : 
—  Ecco  come  la  é...  Eravamo  a  giocare  sul  rio  del  mulino-, 
quando  sboccano  suir  altra  sponda  quattro  o  cinque  uo- 
mini con  certi  ceffi  e  certe  pistole  in  mano  da  far  paura, 
i  quali  parevano  cercar  qualche  cosa  ed  accingersi  benanco 
a  guazzare.  E  la  Pisana  si  diede  a  correr  via ,  ed  io  a  te- 
nerle dietro  con  quante  gambe  aveva;  ma  due  o  tre  di  loro 
si  misero  a  gridare  :  «  Oh  non  avete  veduto  un  uomo  a  ca- 
vallo scappare  qui  a  traverso  ?»  Ma  la  Pisana  non  avea 
voglia  di  rispondere  ed  io  neppure;  e  continuammo  a  fug- 
gire ed  eccoci  qui  ;  ma  quegli  uomini  verranno  anch'  essi 
certamente,  perchè  quantunque  l'acqua  sia  alta,  il  ponte 
del  mulino  non  è  lontano. 

—  Oh  scappiamo,  scappiamo!  —  sclamò  tutta  sbigot- 
tita la  fanciulletta. 

—  Datevi  animo ,  signorina ,  —  entrò  allora  a  dire  la 
vecchia  che  avea  posto  mente  a  tutti  questi  discorsi.  — 
QueHe  cernide  non  cercano  di  voi,  ma  d'un  uomo  a  cavallo; 
e  quando  qui  io  e  Carlino  avremo  risposto  che  di  uomini 
a  cavallo  non  vedemmo  altro  che  il  guardiano  di  Lugugnana 
che  andava  a  guardare  il  fieno  a  Portovecchio... 

—  Nof  no!  voglio  andarmene!  ho  paura  io!  —  stril- 
lava la  pazzerella. 

M  i  d'  andarsene  non  era  omai  tempo,  perché  quattro 


CAPITOLO  TERZO.  453 

huli  sbacarono  in  queir  istante  dalla  campagna,  e,  guar- 
datisi intorno  per  le  quattro  vie,  si  volsero  alla  vecchia 
colla  stessa  domanda  che  avevano  fatto  un  momento  prima 
ai  dire  fanciulli. 

—  Non  vidi  altro  che  il  guardiano  di  Lugugnana  che 
volgeva  a  Porto  vecchio  ;  —  rispose  loro  la  Martìnella. 

—  Eh  !  che  guardiano  di  Lugugnana  !  sarà  stato  lui  !  — 
'  dissenno  della  banda. 

—  Sentite  Martinella,  —  domandò  un  altro  di  co- 
loro; —  non  conoscete  voi  lo  Spaccafumo? 

—  Lo  Spaccafumo  !  —  sclamò  la  vecchia  con  due  oc- 
chiacci  bruiti  brutti.  —  Quel  ribaldo,  quel  bandito  che  vive 
senza  legge  e  senza  timor  di  Dio ,  come  un  vero  turco?  No, 
per  grazia  di  Dio,  che  non  lo  conosco  ;  ma  lo  vidi  peraltro 
una  Domenica  sulla  berlina  di  Venchìaredo  che  saranno  due 
anni. 

—  E  oggi  non  lo  avete  veduto  per  queste  parti?  — 
chiese  ancora  colui  che  avea  parlato  il  primo. 

—  Se  r  ho  veduto  oggi?  ma  se  dicevano  che  fosse 
morto  annegato  fm  dall*  anno  scorso  !  —  ripigliò  la  vecchia. 
—  E  poi  confesso  alle  loro  eccellenze  che  patisco  un  poco 
negli  occhi... 

—  Udite  pure!  era  lui!  tornò  a  dire  lo  sgherro.  — 
Perchè  non  dircelo  prima  che  sei  orba  come  una  talpa, 
vecchiaccia  grinza?  —  Su  in  gamba  a  Portovecchio,  fi- 
gliuoli! —  soggiunse  rivolto  ai  suoi. 

E  tutti  quattro  presero  per  la  strada  di  Portovecchio, 
che  era  l'opposta  a  quella  battuta  un  quarto  d*ora  prima 
dal  barbone. 

—  Ma  sbagliano  per  di  lì ,  —  volli  dir  io. 

—  Zitto ,  —  mi  bisbigliò  la  Martinella  —  lascia  andare 
quella  cattiva  gente,  e  diciamo  invece  un  pater  noster  a 
San  Rocco  che  ce  ne  ha  liberati. 

La  Pisana  durante  il  colloquio  cogli  sgherri  avea  ria- 


454  LE  CONFESSIONI  D'  UN  OTTUAGENARIO. 

Yuto  tutto  il  SUO  coraggio  ,  e  mostrava  da  ultimo  un  con- 
tano più  sicuro  di  tutti  noi. 

—  No,  no;  diss'ella:  prima  di  pregare  bisogna  cor- 
rere a  Fratta ,  ad  avvertire  il  cancelliere  e  Marchetto  di 
quei  brutti  musi  che  abbiamo  veduto.  Oh  non  tocca  al  can- 
celliere a  tener  lontani  dal  feudo  del  papà  i  malviventi? 

—  Si  certo ,  —  risposi  io ,  —  ed  anco  li  fa  mettere 
in  prigione  a  suo  talento.  ^ 

—  Or  dunque  andiamo  a  far  metter  in  prigione  quei 
quattro  brutti  uomini,  —  riprese  ella  trascinandomi  verso 
Fratta.  Non  vojglio,  no,  non  voglio  che  mi  spaventino  più,  — 

Donato  ci  seguiva  posto  affatto  in  non  cale  dalla  ca- 
pricciosa fanciulletta  ;  e  la  Martinella  erasi  rimessa  in  ginoc- 
chione  dinanzi  a  San  Rocco,  come  se  nulla  fosse  stato. 


155 


CAPITOLO  QUARTO, 


Don  Chisciotte  contrabbandiere  e  i  signori  Provedoni  di  Cordovado.  — 
Idillio  pastcM'ale  intorno  alla  fontana  di  Venchieredo ,  con  qualche 
riflessione  sull'  amore  e  sulla  creazione  continua  nel  mondo  morale. 
^  La  chierica  del  cappellano  di  Fratta,  e  un  colloquio  diplomatico 
fra  due  Giurisdicenti. 


Lo  Spaccafumo  *  era  un  fornaio  dì  Cordovado,  pittoresca 
terricciuola  tra  Teglio  e  Venchieredo,  il  quale,  messosi  in 
guerra  aperta  colle  autorità  circonvicine,  dal  prodigioso  coi^ 
rere  che  faceva  quando  lo  inseguivano,  avea  conquistato 
la  gloria  d' un  tal  soprannome.  La  sua  prima  impresa  era 
stata  contro  i  ministri  della  Camera  che  volevano  confiscare  un 
certo  sacco  di  sale,  trovato  presso  una  vecchia  vedova  che  abi- 
tava muro  a  muro  con  lui.  Mi  pare  anzi  che  quella  vecchia 
fosse  appunto  la  Martinella ,  che  a  quei  tempi  per  esser  ca- 
pace di  lavorare  non  accattava  ancora.  Condannato  al  banda 
per  due  anni,  il  signor  Antonio  Provedoni,  uomo  di  Comune, 
glieFavea  accomodata  colla  multa  di  venti  ducati.  Ma  dopo 
la  rissa  coi  doganieri  pel  sacco  del  sale,  egli  ne  appiccò 
un'altra  col  vice-capitano  delle  carceri,  che  voleva  imprigio- 
nare un  suo  cugino  per  averlo  trovato  sulla  sagra  di  Ven- 
chieredo colle  armi  in  tasca.  Allora  gli  toccarono  tre  giorni 
di  berlina  sulla  piazzuola  del  villaggio,  e  per  giunta  due 
mesi  di  carcere,  e  il  bando  di  vent'otto  mesi  da  tutta  la 
giurisdizione  della  patria.  Il  fornaio  piantò  li  di  far  il  pane; 
ed  ecco  a  che  si  ridusse  la  sua  obbedienza  al  decreto  della 
cancelleria  criminale  di  Venchieredo.  Del  resto  continuò  a 
far  dimora  qua  e  là  nel  paese  ;  e  ad  esercitare  a  prò  del 
pubblico  il  suo  ministero  di  privata  giustizia.  La  sbirràglia 

^  Spaccafumo,  nel  Friulano  un  poMnvenezianato  di  quei  paesi, 
equivale  a  Sbatiipolvere;  ma  tradueendo  così  mi  sarebbe  sembrato 
di  sbattezzarlo  :  il  suo  vero  nome  non  mi  ricordo  averlo  saputo  mai. 


156  LE  CONFESSIONI  d' UN  OTTUAGENARIO. 

di  Portogruaro  gli  era  stata  sguinzagliata  addosso  due  volte  ; 
ma  egli  sbatteva  la  polvere  con  tanta  velocità,  e  conosceva 
sì  bene  i  nascondigli  e  i  traghetti  della  campagna ,  che  di 
pigliarlo  non  ne  avean  fatto  nulla.  Quanto  a  sorprenderlo 
nel  covo  era  faccenda  più  difficile  ancora  :  tutti  i  contadini 
erano  dalla  sua,  e  nessuno  sapeva  dire  ov'  egli  usasse  dor- 
mire 0  ripararsi  nei  rovesci  del  tempo.  Del  resto,  se  la 
sbirraglia  di  Portogruaro  si  moveva  con  troppa  solennità 
per  arrivargli  improvvisa  alle  costole,  i  zaffi  e  le  cernide 
dei  giurisdicenti  avevano  troppo  buon  sangue  coi  paesani , 
per  corrergli  dietro  sul  serio.  Alle  volte,  dopo  settimane  e 
settimane  che  non  s*era  udito  parlare  di  lui,  egli  compa- 
riva tranquillo  tranquillissimo  alla  messa  parrocchiale  di 
Cordovado.  Tutto  il  popolo  gli  faceva  festa  ;  ma  egli  la 
messa  non  1*  ascoltava  che  con  un  orecchio  solo  ;  e  V  altro 
lo  teneva  ben  attento  verso  la  porta  grande,  pronto  a  scap- 
pare per  la  piccola,  se  si  udisse  venir  di  colà  il  passo 
grave  e  misurato  della  pattuglia.  Che  questa  usasse  la  fur- 
J)eria  di  appostarsi  alle  due  porte  non  era  prevedibile  « 
stante  la  perfetta  buona  fede  di  quella  milizia.  Dopo  messa 
egli  chiacchierava  cogli  altri  compari  su]  piazzale,  e  airoru 
di  pranzo  andava  difilato  colla  sua  taccia  tosta  nella  casa  dei 
Provedoni  che  era  V  ultima  del  paese  verso  Teglie,  il  signor 
Antonio,  uomo  di  Comune,  chiudeva  un  occhio;  e  il  resto 
della  famiglia  sì  raccoglieva  con  gran  piacere  in  cucina  din- 
torno a  lui  a  farsi  raccontare  le  sue  prodezze,  e  a  ridere  delle 
facezie  che  infioravano  il  suo  discorso.  Fin  da  fanciullo  egli 
avea  tenuto  usanza  di  buon  vicino  in  quella  casa  ;  e  allora  la 
continuava  alla  meglio,  come  se  niente  fosse  ;  tantoché  il  ve- 
derlo capitar  ogni  tratto  a  mangiare  accanto  al  fuoco  la  sua 
scodella  di  hrovada  la  era  diventata  per  tutti  un'abitudine. 
La  famiglia  dei  Provedoni  contava  molto  in  paese  per 
antichità  e  per  riputazione.  Io  stesso  mi  ricordo  aver  letto 
il  nome  di  Ser  Giacomo  della  Provedona  nel  protocollo 


CAPITOLO  QUARTO.  d57 

d'una  vicina  tenuta  nel  1400,  e  d'allora  in  poi  l'era 
sempre  rimasta  principale  nel  Comune.  Ma  se  la  sorte  delle 
povere  Comuni  non  era  molto  ridente  in  mezzo  alle  giuri- 
sdizioni castellane  che  le  soffocavano ,  più  meschina  era 
l'importanza  dei  loro  caporioni  appetto  dei  feudatari! . 
San  Marco  era  popolare,  ma  alla  lontana ,  e  piuttosto  per 
pompa  ;  e  in  fondo  gli  stava  troppo  a  cuore ,  massime  in* 
Friuli,  l'ossequio  della  nobiltà,  perch'egli  volesse  alzarle 
contro  questo  spauracchio  delle,  giurisdizioni  comunali.  Sop* 
portava  pazientemente  quelle  già  stabilite ,  e  remissive  a  se* 
gno  da  non  dar  appiglio  ad  essere  decapitate  con  soverchie 
pretese  di  stretto  diritto;  ma  le  teneva  in  santa  umiltà  con 
mille  vincoli,  con  mille  restrizioni;  e  quanto  allo  stabilirne 
di  nuove  se  ne  guardava  bene.  Se  una  giurisdizione  gen- 
tilizia, per  ragioni  d*  estinzione,  di  sentenza  o  di  fellonia,  ri- 
cadeva alla  Repubblica  anziché  costituirla  in  comunale^ 
usavasi  infeudarne  qualche  magistratura  o ,  come  si  diceva.,, 
qualche  carica  della  provincia.  Cosi  si  otteneva  sott'acqua 
il  doppio  scopo ,  di  rintuzzare  almeno  nel  numero  i  signori 
castellani ,  ai  quali  l'appoggiarsi  era  necessità ,  non  bramata 
tuttavia;  e  di  mantenere  le  popolazioni  nell'  usata  e  cieca 
servitù  ,  aliene  più  che  si  poteva  dai  pubblici  impasti.  Del 
resto  se  le  comuni,  nelle  loro  contese  coi  castellani,  ave- 
vano spesso  torto  sul  libro  delle  leggi;  Io  avevano  poi 
sempre  dinanzi  ai  tribunali;  e  ciò,  oltreché  pel  resto, 
anche  perla  connivenza  privata  dei  magistrati  patrizi!,  man- 
dati anno  per  anno  dalla  Serenissima  dominante  a  giudi- 
care  nei  Fori  supremi  di  Terraferma.  V  avea  si  un  mezzo 
ad  uguagliar  tutti  i  ceti  dinanzi  la  santa  imparzialità  dei 
Tribunali  ;  e  questo  era  il  danaro  :  ma  se  si  ponga  mente 
alla  combattività  italiana  che  congiurava  in  quei  comuni 
colla  prudentissima  economia  friulana ,  é  facile  capire  come 
ben  rade  volte  essi  fossero  disposti  a  cercare  e  ad  ottenere  giu- 
stizia per  quella  via.  Il  castellano  avea  già  pagato  lo  zecchi- 


158  LE  CONFESSIONI  D'  UN  OTTUAGENARIO. 

no,  che  le  Comunità  litigavano  ancora  sul  bezzo  ^  sulla  pe- 
tizza  :  quegli  avea  già  in  tasca  la  sentenza  favorevole,  e  queste 
contendevano  sopra  una  clausola  della  risposta  o  della  duplica. 
Cosi  la  taccagneria,  che  si  è  osservata  abbarbicarsi 
quasi  sempre  nel  governo  dei  molti  e  piccoli,  menomava 
d'assai  quella  debolissima  forza  che  era  consentita  ai  Co- 
muni. Perché  inoltre,  mentre  i  castellani  tenevano  ar- 
mate alla  meglio  le  loro  cernide,  e  assoldavano  per 
birri  i  capi  più  arrisicati  del  territorio ,  le  Comunità  all'  in- 
contro non  ricevevano  che  i  loro  rifiuti,  e  in  quanto  alle 
cernide  non  era  raro  che  un  drappello  intero  si  trovasse 
con  quaCtro  archibugi  tarlati  e  sconnessi,  ogni  colpo  dei 
quali  era  più  che  altro  pericoloso  per  chi  lo  tirava.  Infatti 
si  guardavano  bene  dal  commettere  simili  imprudenze  ;  e 
nelle  maggiori  scalmane  di  coraggio  combattevano  col  calcio. 
Quello  che  succedeva  delle  giurisdizioni  rispetto  allo  Stato, 
che  cioè  ognuna  faceva  e  pensava  per  sé,  non  vedendo  né 
provando  utile  alcuno  dal  gran  vincolo  sociale ,  avveniva 
ugualmente  nelle  persone  singole  rispetto  alla  comune,  che 
diffidando,  e  non  a  torto,  dell'autorità  di  questo,  ognuno 
s' ingegnava  a  farsi  o  giustizia  o  autorità  per  sé.  Da  ciò 
rappresaglie  private  continue,  e  servilità  nei  comuni  ai 
feudatarii  vicini,  più  dannosa  e  codarda  perchè  non  ne- 
cessaria ;  ma  necessaria  in  questo ,  che  una  legge  naturale 
fa  i  deboli  servi  dei  potenti.  Non  sempre  a  torto  fummo 
tacciati  noi  Italiani  di  dissimulazione,  d'adulazione  e  d'ec- 
cessivo rispetto  alle  opinioni  e  alle  forze  individuali.  Gli 
ordinamenti  pubblici  di  cui  accenno,  fomentarono  cotali 
piaghe  dell'indole  nazionale.  Tartufi,  parassiti  e  briganti, 
pullularono  come  male  erbe  in  luogo  ferace  ed  incolto. 
L'ingegno,  l'accortezza,  l'audacia,  volte  a  frodar  quelle 
leggi  da  cui  non  era  assicurato  con  ugualità  nessun  diritto, 
diventavano  stromenti  di  malizia  e  di  perversità;  e  il  sud- 
dito ,  colla  frode  o  col  delitto ,  s*  adoperava  a  conseguire 


CAPITOLO  QUARTO.  i59 

quel!o  che  gli  era  negato  dalla  giustìzia  obliqua ,  o  igno- 
rante, 0  vendereccia  del  giudice.  V*era  per  esempio  uno 
statuto  che  accordava  piena  fede  in  causa  ai  libri  dei  mer- 
canti e  dei  gentiluomini;  ma  come  dovevano  afforzar  gli 
avversarii  le  loro  prove,  se  non  avevano  la  ventura  di  pos- 
sedere tutti  i  quarti  in  regola ,  o  d' essere  iscritti  alla  ma- 
tricola dei  negozianti?  —  Regali  e  protezioni:  ecco  i  due 
articoli  suppletorii  che  compensavano  l'imperfezione  dei 
codici.  Alle  volte  anco  il  giudice,  dalla  multa  inflitta  al 
reo ,  percepiva  la  sua  porzione  ;  e  contro  quei  giudici  che  si 
mostrassero  un  pò*  corrivi  a  tale  specie  di  entrata ,  non 
soccorreva  altro  rimedio  che  la  minaccia  o  diretta  del  reo 
se  questi  era  potente ,  o  invocata  da  un  più  potente  se  il 
reo  era  umile.  Spesso  anche  il  giudice  s*  accontentava  d'in- 
tascar la  sua  parte  sotto  la  tavola,  e  firmava  un  decreto 
d'innocenza,  beato  di  schivare  fatica  e  pericolo.  Ma  questa 
felice  abitudine,  che  colla  venalità  privata  risparmiava  almeno 
la  giustizia  pubblica,  non  veniva  sofferta  che  da  quei  giu- 
risdicenti  tagliati  alla  veneziana ,  che  non  erano  tanto  rapaci 
da  far  a  metà  coi  loro  ministri  della  lana  tosata  ai  colpevoli. 
Il  signor  Antonio  Provedoni  era  ossequioso  alla  no- 
biltà per  sentimento,  non  servile  per  dappocaggine.  La  sua 
famiglia  avea  camminato  sempre  per  quella  via,  ed  egli  non 
pretendeva  di  cambiare  l'usanza.  Però  quel  suo  ossequio, 
prestato  ma  non  profuso,  lo  facea  guardar  dalla  gente  con 
occhio  di  rispetto  ;  e  còsi  l' andava  allora ,  che  il  non  far 
pompa  di  vigliaccheria  era  riputato  grande  valore  di  animo. 
Pure  con  ciò  non  voglio  dire  eh'  egli  non  resistesse  alla 
smoderatezza  dei  castellani  vicini  ;  solamente  le  andava  in- 
contro colle  offerte,  ed  era  molto.  Lamentava  poi  fra  sé  quelle 
soperchierie,come  un  segno,  secondo  lui,  che  la  vera  nobiltà 
mista  di  grandezza  e  di  cortesia  precipitava  a  capitombolo: 
sorgevano  le  avarizie,  le  prepotenze  nuove  a  confonderla 
colla  sbirraglia.  Ma  mai  che  uno  di  questi  lamenti  sbucasse 


160  LE  CONFESSIONI  B' UN  OTTUAGENÀRIO. 

da  quella  sua  bocca  silenziosa  e  prudente;  egli  s'acconten- 
tava dì  tacere ,  e  di  chinare  il  capo  ;  come  fanno  i  contadini 
quando  la  Provvidenza  manda  loro  la  gragnuola.  Il  sole , 
la  lana  e  le  stelle,  egli  e  i  suoi  vecchi  le  avevano  vedute 
sempre  girare  ad  un  modo ,  fosse  V  anno  umido ,  asciutto 
0  nevoso.  Dopo  un  anno  cattivo  ne.eran  venuti  molti  di 
buoni,  e  dopo  un  buono  molli  di  cattivi:  e  Tegual  ragio- 
nanientoegli  adoperava  nel  considerare  le  cose  d^l  mondo. 
Giravano  prospere  od  avverse  sempre  pel  loro  verso  :  a  lui 
era  toccato  un  brutto  giro;  ecco  tutto.  Ma  aveva  gran  fede 
che  le  si  sarebbero  accomodate  pei  figlio  pei  nipoti;  e  ba- 
stava a  lui  averne  procreati  in  buon  dato,  perchè  la  famiglia 
non  andasse  frodata  nel  futuro  della  sua  parte  di  felicità. 
Soltanto  il  secondogenito  della  sua  numerosa  figliuolan- 
za,  a  cui  gli  era  piaciuto  imporre  il  nome  di  Leopardo,  gli 
dava  qualche  cagione  di  amarezza.  Ma  come  si  fa  ad  esser 
docili  e  mansueti,  con  un  nome  simile?  —  Il  buon  decano 
di  Cordovado  s'era  diportato  in  tale  faccenda  con  assai 
poco  accorgimento.  I  nomi  de'  suoi  figli  erano  tutti  più 
0  meno  eroici  e  bestiali ,  lontani  affatto  dal  persuadere  la 
pratica  di  quelle  virtù  tolleranti,  mute  e  compiacenti,  che 
egli  sapeva  convenir  meglio  agli  uomini  del  suo  ceto.  11 
primo  si  chiamava  Leone,  il  secondo  come  dicemmo  Leopar- 
do: gli  altri  via  via  Bruto,  Bradamante,  Grifone,  Mastino, 
ed  Aquilina.  Insomma  un  vero  serraglip  ;  e  non  capiva  il 
signor  Antonio  che  con  cotali  nomi  alle  spalle  la  solita 
dabbenaggine  paesana  diventava  burlesca  o  impossibile. 
Se  allora,  come  ai  tempi  dei  latini,  s'avesse  osato  adope- 
rare il  prenome  di  bestia ,  certo  il  suo  primogenito  lo 
avrebbe  ricevuto  in  regalo  :  tanto  era  egli  frenetico  per  la 
zoologia.  Ma  nell'  impossibilità  di  porre  in  opera  il  nome 
generico,  lo  avea  supplito  con  quello  forse  più  superbo  e 
minaccioso  del  re  degli  animali,  secondo  Esopo.  Leone 
per  altro  non  si  mostrava  meno  pecora  di  quanto  richie- 


CAPITOLO  QUARTO.  i61 

dessero  i  tempi,  o almeno  almeno  gli  esempii  paterni.  Egli  era 
venuto  su  sopportando  molto,  e  sospirando  alquanto  ;  e  poi 
come  suo  padre  s*era  messo  a  prender  moglie  e  a  far  figliuoli: 
en'avea  già  una  mezza  dozzina,  quando  Leopardo  cominciò 
a  bazzicar  colle  donne.  Ecco  il  punto  donde  cominciarono 
i  dissapori  famigliari  fra  il  signor  Antonio  e  quest'  ultimo. 
Leopardo  era  un  giovine  di. poche  parole  e  di  molti 
fatti;  cioè   anche  di  pochi  fatti  avrei  dovuto  dire,  ma  in 
quei  pochi  si  ostinava  a  segno,  che  non  e*  era  verso  da  po- 
terneio  dissuadere.  Quando  lo  si  rampognava  d*  alcun  che, 
egli  non  rispondeva  quasi  mai;  ma  si  volgeva  contro  al  pre- 
dicatore con  un  certo  ruggito  giù  nella  strozza,  e  due  occhi 
cosi  biechi ,  che  la  predica  di  solito  non  procedeva  oltre 
r  esordio.  Del  resto,  buono  come  il  pane  e  servizievole  come 
le  cinque  dita.  Faceva  a  suo  modo  due  ore  per  giorno,  e 
in  quelle  avrei  sfidato  il  diavolo  ad  impiegarlo  altrimenti  ; 
le  altre  ventidue  potevano  metterlo  a  spaccar  legna ,  a  pian- 
tar cavoli,  od  anche  a  girar  lo  spiedo  come  faceva  io,  che 
non  avrebbe  dato  segno  di  noia.  Era  in  quelle  occasioni  il 
più  docile  Leopardo  che  vivesse  mai.  Cosi  pure  attentissimo 
ai  proprii  doveri ,  assiduo  alle  funzioni  e  al  rosario,  buon 
cristiano  insomma  come  si  costumava  esserlo  a  quei  tempi  ; 
e  per  giunta  letterato  ed  erudito  oltre  ad  ogni  usanza  de'  suoi 
coetanei.  Ma  in  quanto  a  logica,  ho  tutte  le  ragioni  per  cre- 
dere che  fosse  un  tantino  cocciuto.  Merito  di  razza  forse  ; 
ma  mentre  la  cocciutaggine  degli  altri  si  appiattava  spesso 
nella  coscienza ,  e  lasciava  libero  il  resto  di  compiacere  fìn 
troppo,  egli  invece  era,  come  si  dice ,  mulo  dentro  e  fuori, 
e  avrebbe  scalciato  nel  muso ,  io  credo  ,  anche  al  serenis-. 
Simo  Doge,  se  questi  si  fosse  sognato  di  contradirlo  nelle 
sue  idee  fisse.  Operoso  e  veemente  qualera  nel  suo  fare, 
spostato  da  quello  diventava  inerte  e  plumbeo  davvero; 
come  la  ruota  d*  un  opicifio  cui  si  tagliasse  la  correggia.  La 
sua  correggia  era  il  convincimento,  senza  del  quale  non 

I.  u 


162  LE  CONFESSIONI  D'  UN  OTTUAGENARIO. 

andava  più  innanzi  d*un  passo  di  formica;  e  quanto  al 
lasciarsi  convincere ,  Leopardo  aveva  tutta  l' arrendevolezza 
d*un  turco  fanatico.  Ma  di  cotanta  tenacità  era  forse  ra- 
gione bastevole  Y  essersi  egli  maturato  nella  solitudine  e 
nel  silenzio  :  i  pensieri  nel  suo  cervello  non  s' insaldavano 
colla  fragile  commettitura  d'un  innesto,  ma  colle  mille  barbe 
d*una  radice  quercina,  cresciuta  lentamente  prima  di  ger- 
mogliare 0  di  dar  frutto.  Ora  sopra  un  innesto  sfruttato  at- 
tecchisce un  altro  innesto;  ma  le  radici  o  non  si  spiantano, 
o  spiantate  disseccano  :  e  Leopardo  aveva  la  testa  informata 
in  modo,  chela  non  pò  tea  reggere  sul  collo  che  ad  un  magna- 
nimo 0  ad  un  pazzo.  — 0  cosi  o  nulla.  —  Ecco  il  significato 
formale  e  il  motto  araldico  della  sua  indole.  Leopardo  visse 
beatamente  fino  a  ventitré  anni  senza  fare  o  soffrire  inter- 
rogazioni da  chicchessia.  I  precetti  dei  genitori  e  dei  maestri 
collimavano  cosi  finitamente  colle  sue  viste  che  né  a  lui 
era  mestieri  domandare  a  loro,  né  ad  essi  domandar  nulla  a 
lui.  Ma  r  origine  di  tutti  i  guai  fu  la  fontana  di  Venchie*' 
redo.  Dopo  che  egli  prese  a  bere  l'acqua  di  quella  fontana, 
cominciò  da  parte  di  suo  padre  il  martello  delle  interro- 
gazioni ,  dei  consigli  e  dei'  irimbrotti.  Siccome  poi  tutti 
quésti  discorsi  non  secondavano  per  nulla  i  pensieri  di 
Leopardo,  cosi  egli  si  diede  per  parte  sua  a  ruggire  ed  a 
guardare  in  cagnesco.  Allora ,  direbbe  Sterne ,  Y  influsso 
bestiale  del  suo  nome  prese  il  disopra;  e  se  è  cosi, 
al  signor  Antonio  dovrebbe  esser  costata  piuttosto  cara  la 
sua  passione  per  le  bestie. 

Mettiamo  ora  un  po'  in  chiaro  questo  indovinello.  — 
Tra  Cordovado  e  Venchieredo,  a  un  miglio  dei  due  paesi,  v'è 
una  grande  e  limpida  fontana,  che  ha  anche  voce  di  conte- 
nere nella  sua  acqua  molte  qualità  refrigeranti  e  salutari. 
Ma  la  ninfa  della  fontana  non  credette  fidarsi  unicamente 
alla  virtù  dell'acqua  per  adescare  i  devoti,  e  si  è  ricinta 
d' un  cosi  beir  orizzonte  di  prati,  di  boschi  e  dì  cielo ,  e 


CilPITOLO  QUARTO.  163 

d*  un'  ombra  cosi  ospitale  di  ontani  e  di  salici ,  che  è  in 
verità  un  recesso  degno  del  pennello  di  Virgilio  giusto  ove 
le  piacque  di  porre  sua  stanza.  Sentieruoli  nascosti  e  ser- 
peggianti ,  sussurrio  di  rigagnoli ,  chine  dolci  e  muscose , 
nulla  le  manca  tutto  alF  intorno.  É  proprio  Io  specchio  di 
ima  maga  quell*  acqua  tersa  cilestrina,  che  zampillando  in- 
sensibilmente da  un  fondo  di  minuta  ghiajuolina»  s*  è  alzata 
a  raddoppiar  nel  suo  grembo  V  immagine  d' una  scena  cosi 
pittoresca  e  pastorale.  Sono  luoghi  che  fanno  pensare  agli 
abitatori  deli'  Eden  prima  del  peccato  ;  ed  anche  ci  fanno 
pensare  senza  ribrezzo  al  peccato ,  ora  che  non  siamo  più 
abitatori  dell*  Eden.  Colà  dunque,  intorno  a  quella  fontana, 
le  vaghe  fanciulle  di  Gordovado ,  di  Venchieredo  e  perfino 
di  Teglio,  di  Fratta ,  di  Morsano,  di  Cintello  e  di  Bagna- 
rola, e  d'altri  villaggi  circonvicini,  costumano  adunarsi  da 
tempo  immemorabile  le  sere  festive.  E  vi  stanno  a  lungo 
in  canti,  in  risa,  in  conversari,  in  merende,  finché  la  mamma, 
r  amante  e  la  luna  le  riconducano  a  casa.  Non  ho  nem- 
meno voluto  dirvi  che  colle  fanciulle  vi  concorrono  anche 
i  giovinolti,  perchè  già  era  cosa  da  immaginarsi.  Ha  quello 
che  intendo  notare  si  è,  che  £itli  i  conti  a  fin  d*anno,  io 
credo  ed  affermo  che  alla  fontana  di  Venchieredo  si  venga 
più  per  far  all'  amore  che  per  abbeverarsi  ;  e  del  resto,  an- 
che, vi  si  beve  più  vino  che  acqua.  Si  sa  ;  bisogna  in  que- 
sti casi  obbedire  più  ai  salsicciotti  ed  al  presciutto,  che  alla 
superstizione  dell'  acqua  passante.  Id  per  me  ci  fui  le  belle 
volte  a  quella  incantevole  fontana  ;  ma  una  volta,  una  volta 
sola  osai  profanare  colla  mano  il  vergine  cristallo  della  sua 
linfa.  La  caccia  mi  ci  aveva  menato,  rotto  dalla  fatica  e  bru- 
ciato di  sete  ;  di  più  la  mia  fiaschetta  del  vin  bianco  non  vo- 
leva più  piangere.  Se  ci  tornassi  ora,  forse  che  ne  berrei  a 
larghi  sorsi  come  per  ringiovanirmi;  ma  il  gusto  idropatico 
della  vecchiaia  non  mi  farebbe  dimenticare  le  allegre  e 
turbolente  ingollate  del  buon  vino  d'  una  volta. 


i64  LE  CONFESSIONI  D' UN  OTTtJAGENARlè. 

Or  dunque  qualche  anno  prima  di  me,  Leopardo  Prr>- 
vedoni  avea  stretta  dimestichezza  colla  fontana  di  Venchte<>- 
redo.  Quel  luogo  romito ,  tranquillo,  solitario  gli  si  attagliava 
Irene  alla  fantasia,  come  un  abito  ben  fatto  alla  persona. 
(Jgni  suo  pensiero  vi  trovava  una  corrispondenza  naturale;, 
o  almeno  nessuno  di  quei  salici  s*  intrometteva  a  dire  di  no 
sn  quanto  ei  veniva  pensando.  Egli  abbelliva  ^  coloriva  & 
popolava  a  suo  modo  il  deserto  paesaggio  ;  e  poiché ,  senza 
essere  in  guerra  ancora  con  nessuno  al  mondo ,  pur  si  sen- 
tiva istintivamente  dilferente  da  tutti ,  là  gli  pareva  di  vì- 
vere più^  felice  che.  altrove,  per  quella  gran  ragione  che  vi 
restava  libero  e  solo.  L*  amicizia  di  Leopardo  per  la  fontana 
di  Venchieredo  fu  il  primo  suo  fatto  che  non  avrebbe  am- 
messo contraddizione  ;  il  secondo  fu  1*  amore  da  lui  preso^ 
più  assai  che  per  la  fontana ,  per  una  bella  ragazza  ehe  ci 
veniva  sovente ,  e  nella  quale  egli  s' incontrò  soletto  un» 
bella  mattina  di  primavera.  A  udirla  narrare  da  lui  come 
fu  quella  scena  »  mi  pareva  di  assistere  ad  una  lettura  del- 
VAminta  :  ma  Tasso  torniva  i  suoi  versi  e  li  leggeva  poi  ; 
Leopardo  si  ricordava ,  e  ricordandosi  improvvisava,  che  a 
vederlo  e  ad  ascoltarlo  venivano  proprio  alle  tempie  i  su^ 
dori  freddi  della  poesia. 

L'  er^  uscito  di  casa  con  un  bel  sole  di  maggio ,  e  il 
incile  ad  armacollo ,  più  per  soddisfazione  alla  curiosità  dei 
viandanti,  che  per  ostile  minaccia  a*  beccaccini  e  alle  per- 
nici. Passo  dietro  passo,  col  capo  nelle  nuvole,  egli  si  trov» 
in  orlo  al  boschetto  che  circuisce  dai  due  lati  la  fontana» 
e  li  tese  le  orecchie  per  raccogliervi  il  consueto  saluto  d*UQ 
usignuolo.  L'usignuolo  infatti  vegliava  la  sua  venuta  e 
gorgheggiò  il  solito  trillo  ;  ma  non  dal  solito  albero  ;  quel 
giorno  il  suono  veniva  timido  e  sommesso  da  nn  ramo  più 
riposto  :  e  pareva  si  eh'  e'  salutasse  il  semplice  angellino,. 
ma  un  pò*  diffidente  di  quell'arnese  che  l'amico  portava  in 
ispalla.  Leopardo  mise  gli  occhi  tra  le  frstsehe  a  spiare  il 


CAPITOLO  QUARTO.  1G5 

nuovo  rifugio  dell*  ospite  armonioso ,  ma  cercando  qua  e 
là  ecco  che  i  suoi  sguardi  capiiarono  a  trovare  più  assai 
•che  non  cercavano.  —  Oh  perchè  non  fui  io  Y  innamorato 
della  J}oretta  1  Vecchio  come  sono,  scrìverei  una  tal  pagina 
•da  abbacinare  i  lettori ,  e  prendere  d*  assalto  uno  dei  più 
^Iti  seggi  della  poesia  !  Vorrei  che  la  gioventù  profilasse  i 
disegnj ,  il  cuore  vi  spandesse  le  tinte  ;  e  che  gioventù  e 
cuore  splendessero  per  ogni  parte  delia  pittura  con  tanta 
magia,  che  i  buoni  per  tenerezza,  e  i  cattivi  per  invidia  ri- 
porrebbero il  libro.  Povero  Leopardo  1  Tu  solo  saresti  da 
tanto  ;  tu  che  per  tutta  la  vita  portasti  dipinto  negli  occhi 
e  scolpito  nel  petto  quello  spettacolo  d*  amore.  Ed  anche 
ora  la  vaga  memoria  delle  tue  parole  mi  traluce  al  pen- 
:SÌero  cosi  amorosa  ed  innocente^  che  io  non  posso  senza 
pianto  vergar  queste  righe. 

Egli  cercava  adunque  l'usignuolo,  e  vide  invece  se- 
duta sul  margine  del  ruscelletto,  che  sgorga  dalla  fontana, 
tina  giovinetta  che  vi  bagnava  entro  un  piede,  e  coir  altro 
ignudo  e  bianco  al  pari  d'avorio  disegnava  giocarellando 
circoli  e  mezze  curve  intorno  alle  tinchiuole  che  guizzavano 
a  sommo  d'acqua.  Ella  sorrideva,  e  batteva  le  mani  ili 
quando  in  quando,  allorché  le  veniva  fatto  di  toccare  colla 
f>onta  del  piede  e  sollevar  dall'  acqua  alcuno  di  quei  pe- 
sciolini. Allora  la  pezzuola  che  le  sventolava  scomposta  sul 
petto  s*  apriva  a  svelare  il  candore  delle  sue  spalle  mezzo 
ignudo ,  e  le  sue  guancie  arrossavano  di  piacere ,   senza 
perdere  lo  splendore  dell'  innocenza.  I  pesciolini  non  rista- 
vano perciò  dal  tornarle  vicini  dopo  una  breve  paura  ;  ma 
«Ila  aveva  in  tasca  il  segreto  di  quella  familiarità.  Infatti 
])oco  stante  tuffò  cheto  cheto  nel  ruscello  anche  quel  pie- 
dino sollazzevole,  e  cavata  di  sotto  al  grembiule  una  mol- 
lica di  pane,  si  diede  a  sfregolarne  le  briciole  pei  suoi  com- 
pagni di  trastullo.  L'era  un  andare,  un  venire,  un  correre, 
«in  guizzare,  un  gareggiare  e  un  rubarsi  a  vicenda  di  tutta 


466  LE  CONFESSIONI  D' UN  OTTUAGENARIO. 

quella  fomigliuola  d' argento  vivo ,  e  la  giovinetta  si  cur- 
vava sopra  di  loro  come  a  riceverne  i  ringraziamenti.  R 
poi  quando  Fimlrandigione  era  più  copiosa,  diguazzava  co» 
piedi  sott'  acqua  per  godere  di  queir  avidità  spaurita  un 
momento ,  ma  presta  a  rifarsi  temeraria  per  non  perdere  i 
migliori  bocconi.  Questo  rimescolamento  più  in  su  de'  suoi 
piedini  faceva  intravedere  i  delicati  contorni,  d*  una^  gamba 
rttondetta  e  nervosa  ;  e  i  capi  della  pezzuola  le  si  scompo* 
nevano  affatto  sulle  spalle  :  onde  il  suo  petto  pareva  essere 
contenuto  a  fatica  dalla  giubberella  di  pannolano ,  tanta 
r  allegrezza  lo  rigonfiava  e  lo  commoveva.  Leopardo ,  d» 
tutti  orecchi  eh'  era  prima  nell'  ascoltar  V  usignuolo,  s'era 
poi  fatto  tutt'  occhi ,  e  della  metamorfosi  non  erasi  nep- 
pur  accorto.  Quella  giovinezza  innocente,  semplice  e  lieta^ 
quella  leggiadria  ignara  e  noncurante  di  sé ,  quell'  immo- 
destia ancor  fanciullesca  e  che  ricordava  la  nudità  degli 
angioletti  che  scherzano  nei  quadri  del  Pordenone ,  quei 
mille  vezzi  della  persona  snella  e  delicata ,  quei  capelli  ca- 
stagno dorati  e  ricciutelli  sulle  tempie  come  fossero  d' un 
bambino  ;  quel  sorriso  fresco  e  sincero  fatto  apposta  per 
adornare  due  fila  di  denti  lucidi,  piccioletti  ed  uniti  come 
i  grani  d' un  rosario  di  cristallo  ;  tutto  ciò ,  dico ,  si  dipin- 
geva con  colori  di  meraviglia  nelle  pupille  del  giovine. 
Avrebbe  dato  ogni  cosa  che  gli  domandassero ,  per  essere 
uno  di  que'  pesci  tanto  dimestici  con  lei  ;  si  sarebbe  ac- 
contentato di  rimaner  là  tutto  il  tempo  di  sua  vita  a  con- 
templarla. Ma  egli  era.  piuttosto  sottile  di  coscienza,  e  quei 
piaceri  goduti  di  furto,  anche  nel  rapimento  dell'estasi,  gli 
stuzzicarono  entro  una  specie  di  rimorso.  Si  diede  dunque 
a  fischiare  non  so  qual  arietta ,  con  quanta  a^iustatezza 
ve  lo  potete  immaginare  voi,  che  sapete  per  prova  l' effetto 
prodotto  nella  voce  e  nelle  labbra  dai  primissimi  blandi- 
menti dell'amore.  Fischiando  senza  tono  e  senza  tempo, 
e  movendo  qua  e  là  le  frasche  come  capitasse  allora ,  egli 


CAPITOLO  QUARTO.  167 

giunse  traballando  più  d' un  ubriaco  sul  margine  della  fon- 
tana. La  giovinetta  s' era  assettata  il  fazzoletto  intome  alle 
spalle»  ma  non  avea  fatto  a  tempo  a  trarre  i  piedi  dal- 
r  acqua ,  e  rimase  un  po'  vergognosa ,  un  po'  meravigliata 
di  quella  visita  inopportuna.  Leopardo  era  un  bel  giovine  ; 
di  quella  bellezza  che  è  formata  di  avvenenza  insieme ,  di 
forza  e  di  pace,  la  bellezza  più  grande  che  si  possa  vedere 
e  che  meglio  rifletta  l' idea  della  perfezione  divina.  Aveva 
del  bambino  nella  guardatura ,  del  filosofo  nella  fronte,  e 
dell*  atleta  nella  persona  ;  ma  la  modestia  del  vestire  affatto 
contadinesco  moderava  dimoltoFimponenza  di  quell'aspetto. 
Perciò  a  prima  giunta  la  fanciulla  non  ne  fu  tanto  turbata, 
come  se  il  sopraggiunto  fosse  stato  un  signore  ;  e  più  si 
rassicurò  al  levar  gli  occhi  nel  suo  volto ,  che  certo  lo  ri- 
conobbe e  mormorò  con  voce  quasi  di  contento.  —  Ah ,  è 
il  signor  Leopardo  ! 

Il  giovine  udì  quella  sommessa  esclamazione,  e  per  la 
prima  volta  il  suo  nome  gli  parve  non  abbastanza  grazioso 
e  carezzevole  per  albergar  degnamente  in  labbra  tanto 
gentili.  Per  altro  gli  gioì  il  cuore  d*  essere  conosciuto  dalla 
fanciulla,  trovandosi  cosi  avviato  a  stringer  conoscenza 
con  lei. 

—  E  voi  chi  siete,  bella  ragazza?  —  domandò  egli  bal- 
bettando., e  guardando  nell'acqua  della  fontana  il  ritratto, 
che  non  gli  bastava  ancor  1'  animo  di  fissar  V  originale. 

—  Sono  la  Doretta  del  cancelliere  di  Venchieredo,  — 
rispose  la  fanciulla. 

—  Ah  lei  è  la  signora  Doretta!  —  sclamò  Leopardo,  che 
con  una  doppia  voglia  di  guardarla  se  ne  trovò  doppiamente 
impedito  per  la  confusione  di  averla  trattata  alle  prime  con 

poco  rispetto. 

La  giovinetta  alzò  gli  occhi  come  per  significare  —  Si, 
son  proprio  io  quella,  e  non  capisco  perchè  se  ne  debba 
stupire.  —  Leopardo  restrinse  intorno  al  cuore  tutta  la  ri- 


168  LE   CONFESSIONI   D' UN   OTTUAGENARIO. 

serva  del  suo  coraggio  per  tornare  alla  carica;  ma  era 
cosi  novizio  lui  neir  usanza  delle  interrogazioni ,  che  nou 
fu  meraviglia  se  per  la  prima  volta  vi  fece  una  mediocris- 
sima figura. 

—  N'  è  vero  che  fa  molto  caldo  oggi?  —  riprese  egli. 

—  Un  caldo  da  morire;  —  rispose  la  Doretta. 

—  Ma  crede  che  continuerà?  —  domandò  V  altro. 

—  Eh,  secondo  i  lunarii!  — soggiunse  malignamente 
la  fanciulla.  —  Lo  Schieson  dice  di  si,  e  il  Strolic  promette 
di  no. 

—  E  lei  che  cosa  ne  pronostica?  — seguitò  Leopardo 
andando  di  male  in  peggio. 

—  Io  per  me  sono  indifferente  !  —  rispose  la  fanciulla 
che  cominciava  a  prender  qualche  sollazzo  di  quel  dialogo. 
—  Il  Piovano  di  Venchieredo  fa  i  tridui  tanto  per  l'arsura 
che  per  la  brina ,  e  a  me  il  pregare  per  questa  o  per 
quella  non  cresce  minimamente  V  incomodo. 

—  Come  è  vivace  e  piacevole  !  —  pensò  Leopardo  ;  e 
questo  pensiero  gli  distolse  il  cervello  da  quella  faticosa  in- 
chiesta d*  interrogazioni  così  ben  riuscita  infino  allora. 

—  Ha  preso  molto  selvatico?  —  si  decise  a  dimandar 
la  Doretta  vedendolo  tacere,  e  non  volendo  trascurare  una 
sì  peregrina  occasione  di  trastullarsi. 

—  Oh  !  —  sclamò  il  giovine  ,  come  accorgendosi  solo 
in  quel  momento  di  avere  il  fucile  ad  armacollo. 

—  L'avverto  che  ha  dimenticato  a  casa  la  pietra,  — 
continuò  la  furbetta.  —  0  sarebbe  un*  arma  di  nuovo 
stampo  ?  — 

L*  archibugio  di  Leopardo  rimontava  alla  prima  gene- 
razione delle  armi  da  fuoco ,  e  converrebbe  averlo  veduto 
per  capire  tutta  la  malizia  di  quella  finta  ingenuità. 

—  É  un  antico  schioppo  di  famiglia ,  —  rispose  grave- 
mente il  giovine,  che  ci  aveva  meditato  sopra  assai  e  ne  co- 
nosceva per  tradizione  nascita,  vita  e  miracoli.  — Esso  ha 


CAPITOLO  QUARTO.  169 

combattuto  in  Morea  eoi  mio  trisarcavolo  ;  mio  nonno  ha 
ucciso  col  medesimo  ventidue  beccaccini  in  un  giorno; 
cosa  che  potrebbe  fin  sembrare  incredibile  ove  si  osservi 
che  bisognano  dieci  buoni  minuti  a  caricarlo ,  e  che  dopo 
r  accensione  della  polvere  nel  bacinetto ,  lo  sparo  tarda 
mezzo  minuto  ad  uscire.  Infatti  mio  padre  non  arrivò  mai 
a  colpirne  più  di  dieci,  ed  io  non  oltrepassai  fin' ora  il 
numero  di  sei.  Ma  i  beccaccini  si  vengono  educando  alla 
malizia ,  e  in  quel  mezzo  minuto  che  lo  sparo  s' incanta , 
mi  scappano  un  mezzo  miglio  lontanb.  Verrà  tempo  che  si 
dovrà  correre  loro  dietro  colla  spingarda.  Intanto  io  tiro  in- . 
nanzi  col  mio  schioppo  ;  ma  il  male  si  è  che  la  morsa  non 
stringe  più,  e  alle  volte  prendo  la  mira  e  scatto  il  gril- 
letto, ma  dopo  mezzo  minuto,  quando  lo  scoppio  dovrebbe 
avvenire,  to'  accorgo  invece  che  manca  la  pietra.  Bisognerà 
che  lo  porti  a  Fratta  da  mastro  Germano,  perchè  lo  raccO' 
modi.  È  vero  che  potrei  anche  dire  al  papà  che  ne  prov- 
vedesse un  nuovo  ;  ma  sono  sicuipo  che  mi  risponderebbe 
di  non  mettermi  a  far  novità  in  famìglia.  Infatti  questa  è 
anche  la  mia  idea.  Se  lo  schioppo  è  un  po'  malandato,  dopo 
aver  fatto  le  campagne  di  Morea  ed  avere  uccisi  ventidue 
beccaccini  in  un  giorno,  bisogna  proprio  compatirlo.  Tut- 
tavia ,  dico ,  lo  porterò  a  mastro  Germano  perchè  lo  racco- 
modi. Non  è  vero  che  ho  ragione  io,  signora  Doretta?  — 

—  Si,  certo;  —  rispose  la  fanciulla  ritraendo  i  suoi 
piedi  dal  ruscello  e  asciugandoli  nell*  erba.  —  I  beccaccini 
poi  gli  daranno  ragione  mille  volte. 

Leopardo  frattanto  guardava  amorosamente  loschioppo, 
e  ne  puliva  la  canna  colla  manica  della  giacchetta. 

—  Per  ora  rìmedieremo  cosi ,  —  riprese  egli  cavando 
di  tasca  una  manata  di  pietre  focaie ,  e  scegliendo  la  pvd 
acconcia  per  metterla  nella  morsa.  ^-  Vede  ,  signora  Do- 
retta, come  mi  tocca  munirmi  contro  i  casi  fortuiti?  Devo 
sempre  avere  una  saccoccia  piena  di  pietre  ;  ma  non  è 


170  LE  CONFESSIONI  D*  UN  OTTUAGENARIO. 

colpa  dello  schioppo  se  la  vecchiaia  gli  ha  limato  i  denti. 
Si  porta  la  fiaschetta  della  polvere,  e  la  stoppa  e  i  pallini; 
si  possono. ben  portare  anche  le  pietre. 

—  Sicuro  :  lei  é  robusto,  non  si  sgomenta  per  ciò;  — 
soggiunse  la  Doretta. 

—  Le  pare?  per  quattro  pietruzze?  non  fo  nemmeno 
caso  d*  averle  — rispose  il  giovine  riponendole  in  tasca.  —  Io 
poi  potrei  portare  anco  lei  di  gran  corsa  fino  a  Venchie- 
redo ,  che  non  sfiaterei  più  della  canna  del  mio  schioppo. 
Ho  buone  gambe ,  ottimi  polmoni ,  e  vo  e  torno  in  una 
mattina  dai  paludi  di  Lugugnana. 

—  Caspita,  che  precipizio  !  —  sclamò  la  fanciulla.  — 
Il  signor  conte,  quando  scende  cQlà  a  caccia,  non  ci  va  che 
a  cavallo  e  resta  fuori  tre  giorni. 

—  Io  poi  sono  più  spiccio  ;  vo  e  torno  come  un 
lampo. 

—  Senza  prender  nulla  però  ! 

—  Come  senza  prender  nulla?  Le  anitre,  per  fortuna, 
non  impararono  ancora  la  malizia  dei  beccaccini  ;  e  aspet- 
terebbero il  còmodo  del  mio  fucile  non  un  mezzo  minuto 
ma  una  mezz*  ora.  Io  non  vengo  mai  di  là  che  colla  bisac- 
cia piena.  Gli  è  vero  che  vado  a  cercare  il  selvatico  dove 
e'  è  ;  e  che  non  mi  spavento  di  sprofondarmi  nel  palude 
fino  alla  cintola. 

—  Misericordia  !  —  sclamò  la  Doretta  —  e  non  ha 
paura  di  rimanervi  seppellito? 

—  Io  non  ho  paura  altro  che  dei  mali  che  mi  son  toccati 
davvero ,  -r-  rispose  Leopardo  —  ed  anco  di  quelli  non 
mi  prendo  gran  soggezione.  Agli  altri  poi  non  penso  nem- 
meno ;  e  siccome  fino  ad  ora  non  son  moflo  mai ,  cosi  non 
avrei  la  menoma  paura  di  morire ,  anco  se  mi  vedessi  spia- 
nata in  viso  una  fila  di  moschetti!  Bella  questa  di  farsi 
paura  d'un  male  che  non  si  conosce!  Non  ci  vorrebbe 
altro  ! 


CAPITOLO  QUARTO.  ~17i 

La  Doretta,  che  fino  allora  si  era  preso  beffe  della 
semplicità  di  quel  giovane,  cominciò  a  guardarlo  con  qual- 
che rispetto.  Di  più  Leopardo,  vinto  il  primo  ostacolo,  si 
sentiva  proprio  in  vena  di  aprire  V  animo  suo  forse  per  la 
prima  volta  ;  e  le  confessioni  che  spontanee  e  sincere  gli 
venivano  alle  labbra,  non  movevano  meno  la  sua  curiosità 
che  quella  della  ragazza.  Egli  non  s'era  mai  impicciato 
a  far  il  sindaco  di  se  stesso  ;  e  perciò  ascoltava  le  proprie 
parole,  come  altrettante  novelle  molto  interessanti, 

—  La  mi  dica  la  verità;  —  continuò  egli  sedendo  rim- 
petto  alla  giovane,  che  ristette  allora  dal  mandar  gli  occhi  at- 
torno in  cerca  degli  zoccoletti  ;  —  mi  dica  la  verità,  chi  le  ha 
insegnato  a  voler  tanto  bene  alla  fontana  di  Yenchieredo?  — 

Questa  domanda  angustiò  un  poco  la  Doretta,  e  T im- 
brogliarsi toccò  allora  a  lei.  Ciarlare  e  scherzare  sapeva 
assai  oltre  al  bisogno;  ma  rendere  conto  di  checchessia 
non  poteva,  che  con  un  grandissimo  sforzo  d*  attenzione  e 
di  gravità.  Tuttavia,  cosa  strana!  appetto  di  quella  buona 
pasta  di  Leopardo ,  non  le  riusci  di  buttarla  in  ridere ,  e  la 
dovette  rispondere  balbettando  che  la  vicinanza  della  fon- 
tana al  casale  di  suo  padre  V  avea  adescata  fm  da  fan- 
ciulletta  a  giocarci  entro  ;  e  che  allora  continuava  perchè 
ci  prendeva  gusto. 

—  Benissimo  !  —  riprese  Leopardo ,  ch'era  troppo  mo- 
desto per  accorgersi  dell'impiccio  djella  Doretta,  come  era 
anco  troppo  dabbene  per  essersi  prima  accorto  delle  sue 
beffe  :  —  ma  non  avrà  paura,  m'immagino,  di  scherzare  col- 
r  acqua  del  ruscello  ! 

—  Paura?  —  disse  la  giovane  arrossendo —  non  sa- 
prei il  perchè  I 

—  Ecco  ;  perchè  sdrucciolandoci  entro  si  potrebbe 
annegare,  —  rispose  Leopardo. 

-r  Oh  bella!  non  ci  penso  io  a  questi  pericoli ,  — 
soggiunse  la  Doretta. 


-172  LE  CONFESSIONI  D*  UN  OTTUAGENARIO. 

—  Ed  io  non  penso  uè  a  questi  né  a  nessuno  ;  —  ri- 
prese il  giovine  fissando  i  suoi  grandi  e  tranquilli  occhi 
turchini  in  quelli  piccioletli  e  vivissimi  della  zittella.  —  Il 
mondo  va  innanzi  con  me ,  e  potrebbe  andare  senza  di  me. 
Questo  è  il  mìo  conforto,  e  del  resto  il  Signore  pensa  a 
tutto.  Ma  la  ci  vien  sovente  ella  alla  fontana? 

—  Oh  spessissimo ,  —  rispose  la  Doretta  —  massi- 
me quando  ho  caldo.  — 

Leopardo  pensò  che  come  si  erano  incontrati  quella 
volta ,  potevano  incontrarsi  altre  volte  ancora  ;  ma  un  tal 
pensiero  gli  parve  troppo  ardito,  e  lo  confinò  in  una  lunga 
occhiata  di  desiderio  e  di  speranza.  Invece  colle  labbra 
tornò  a  favellare  del  caldo  e  della  stagione;  e  diceva  che» 
per  lui,  estale,  inverno  e  primavera  era  tutt'uno.  Non  se 
ne  accorgeva  che  per  le  foglie  che  nascevano  o  cascavano. 

—  Io  poi  amo  soprattutto  la  primavera  !  —  soggiunse 
la  Doretta. 

—  E  anch*  io  lo  stesso  !  —  sclamò  Leopardo. 

—  Come?  ma  per  lei  non  è  tutt'uno?  —  disse  la 
fanciulla. 

—  È  vero;  mi  pareva....  ma....  Oggtè  una  cosi  bella 
giornata ,  che  mi  fa  dare  la  palma  a  quest'  età  prima  deiran- 
no.  Credo  poi  che  dicendo  che  per  me  era  tutt'uno,  inten- 
dessi parlare  riguardo  al  caldo  od  al  freddo.  In  quanto  al 
piacere  degli  occhi,  sicuro  che  la  primavera  è  la  prima!  — 

—  C*  è  quel  birbo  di  Gaetano  a  Venchieredo  che  di- 
fende sempre  1*  inverno;  —  soggiunse  la  ragazza. 

—  In  verità  quel  Gaetano  è  proprio  un  birbo ,  —  ri- 
petè r  altro. 

—  Che?  lo  conosce  anco  lei?  —  chiese  Doretta. 

—  Si....  cioè....  oh  non  è  il  guardiano?  —  balbettò 
Leopardo.  —  Mi  pare ,  ho  un'  idea  confusa  di  averlo  udito 
nominare  I 

—  No,  non  è  il  guardiano;  è  il  cavallante;  —  sog- 


CAPITOLO   QVARTO.  173 

giunse  la  giovane  —  con  lui  e'  è  sempre  da  venire  ai  ca- 
pelli per  questa  inezia,  lo  non  voglio  mai  sentir  a  parlare 
dell*  inverno ,  ed  egli  me  lo  porta  sempre  a  cielo  per  di^ 
spetto  ! 

—  Oh  io  lo  ridurrei  a  tacere  !  —  sclamò  Leopardo. 

—  Si?...  venga  dunque  una  volta  o  V  altra,  —  riprese 
Doretta  levandosi  in  piedi  ed  infilando  gli  zoccoleiti.— Ma 
badi  di  recar  seco  una  buona  dose  di  pazienza,  perché  quel 
Gaetano  è  testardo  come  un  asino. 

—  Verrò,  verrò,  —  soggiunse  Leopardo.  —  Ma  lei 
verrà  ancora  alla  fontana ,  n*  è  vero  ? 

—  Si  certo  ;  quando  me  ne  salta  1*  estro  ;  —  rispose 
la  fanciulla  —  e  le  feste  poi  non  manco  potai  insieme  alle 
altre  zittelle  dei  dintorni. 

—  Le  feste,  le  feste...  —  mormorò  il  giovine. 

—  Oh  la  ci  venga,  la  ci  venga  ;  —  gli  diede  sulla  voce 
la  giovine  —  e  vedrà  che  bel  paradiso  qui  tutto  all' in- 
tomo. 

Leopardo  andava  dietro  alla  Doretta  che  volgeva  a 
Yenchieredo,  come  un  cagnolino  che  trae  dietro  al  pa- 
drone anche  dopo  esserne  stato  cacciato.  La  Doretta  si  vol- 
geva di  tratto  in  tratto  a  guardarlo  sorridendogli  ;  egli  sor- 
rìdeva anche  lui,  ma  il  cuore  gli  scappava  troppo  innanzi 
perchè  non  si  sentisse  tremar  sotto  le  gambe  ;  e  finalmente 
quando  fu  al  cancello  del  casale  ; 

—  A  rivederlo,  signor  Leopardo  !  —  gli  disse  la  gio- 
vinetta alla  lontana. 

—  A  rivederla ,  signora  Doretta  !  —  rispose  il  giovine 
con  un'occhiata  cosi  lunga  ed  immobile ^  che  parve  le  vo- 
lesse mandar  dietro  T anima;  e  si  abbassò,  arrossendo,  a 
raccogliere  alcuni  fiori  eh'  ella  aveva  perduti ,  ctredo ,  col 
suo  buon  fine  di  malizia.  Poi,  quando  il  pergolato  delle  viti 
frondose  gli  tolse  di  scernere  il  corpicciolo  svelto  e  grazioso 
della  Doretta  che  s'affrettava  verso  il  castello,  allora  quel- 


174  LE  CONFESSIONI  h*  VS  OTTU/LOENARIO. 

r  occhiata  ricascò  a  terra  cosi  grave,  cosi  profoniia,  che 
parve  vi  si  volesse  seppellire  in  eterno.  Indi  a  un  buon 
tratto  Io  risollevò  faticosamente  con  un  sospiro ,  e  riprese 
verso  casa  pieno  il  capo  se  non  di  nuovi  pensieri ,  certo  di 
novissime  e  strane  fantasticherie.  Quei  pochi  fiorellini  se 
li  pose  sul  cuore,  e  non  li  abbandonò  mai  più. 

Leopardo  s' era  innamorato  di  quella  giovine ,  ecco 
tutto.  Ma  come  e  perchè  se  n*  era  innamorato?  —  Il  come 
fu  certamente  col  guardarla  e  coir  ascoltarla  ;  il  perché , 
nessuno  lo  saprà  mai  ;  come  non  si  saprà  mai  perchè  a  ta« 
lune  piaccia  il  colore  ajerino ,  ad  altri  lo  scarlatto  e  il  giallo 
d'arancio.  Di  belle  come  la  Doretta  e  di  belle  tre  volte 
tanto,  egli  ne  avea  vedute  a Cordovado,  a  Fossalta  e  a  Por- 
togruaro ,  giacché  la  figlia  del  Cancelliere  di  Venchieredo 
era  assai  più  vispa  che  perfetta;  e  pure  non  s'era  invaghito 
di  quelle,  benché  avesse  grande  comodità  di  starsene  e  di 
conversare  con  loro  :  s*  era  invece  cotto  di  questa  alla  prima 
occhiata,  alla  prima  parola.  Forse  che  l'usanza  e  la  con- 
versazione tolgono  piucchè  non  aggiungano  forza  d'in- 
canto ai  pregi  femminili?  —  lo  non  dico  ciò;  farei  troppo 
grave  torto  alle  donne.  Fra  esse  ve  n'  hanno  che  non  col- 
piscono alla  prima  ;  ma  avvicinate  poi  con  lunga  abitudine 
riscaldano  appoco  appoco ,  e  mettono  un  tal  incendio  nei 
cuori  che  più  non  s'estingue.  Altre  ne  sono  che  abbruciano 
al  solo  vederle,  e  spesso  poi  della  fiamma  cosi  destata  non 
riman  che  la  cenere.  Ma  come  vi  sono  uomini  di  paglia , 
che  anche*scaldati  lentamente  finiscono  in  nulla,  cosi  si 
trovano  cuori  di  ferro ,  che  arroventati  d' un  subito  non 
raffreddano  più.  L'amore  è  una  legge  universale  che  ha 
tanti  diversi  coroUarii ,  quante  sono  le  anime  che  soggiac- 
ciono a  lui.  Per  dettarne  praticamente  un  trattato  com- 
piuto ,  converrebbe  formare  una  biblioteca  nella  quale  ogni 
uomo  ed  ogni  donna  depositasse  un  volume  delle  proprie 
osservazioni.  Si  leggerebbero  le  cose  più  magnanime  e  le 


CAPITOLO  QUARTO.  175 

più  vili ,  le  più  celesti  e  le  più  bestiaK  che  possa  immagi- 
nare fantasia  di  romanziero.  Ma  il  difficile  sarebbe  che  co- 
tali  scritture  obbedissero  al  primo  impalso  della  sincerità  ; 
poiché  molti  entrano  nell*  amore  con  un  buon  sistema  pre- 
concetto in  capo,  e  vogliono  secondo  esso,  non  secondo 
ia  forza  dei  sentimenti ,  spiegare  le  proprie  azioni.  Da  ciò 
deriva  V  abuso  di  quella  terribile  parola  sempre ,  che  si  fa 
con  tanta  leggerezza  nei  colloquii  e  nelle  promesse  amorose. 
Moltissimi  credono  e  a  buon  dritto  che  1*  amore  eterno 
e  fedele  sia  il  migliore,  e  perciò  solo  s'appigliano  a  quello. 
Ma  per  radicarsi   stabilmente    nel  petto  un  gran  senti- 
mento, non  basta  saperlo  e  crederlo  ottimo ,  bisogna  sen- 
tirsene capaci.  I  più,  se  ponessero  mente  a  ciò,  non  por- 
gerebbero nei  fatti  loro  tante  buone  ragioni  di  calunniare 
la  saldezza  e  veracità  degli  umani  propositi.  Gli  è  come  se 
io  scrìttorello  di  ciancie  pensassi  :  —  Ecco  che  il  sommo  ver- 
tice dell*  umana  sapienza  è  la  filosofia  metafìsica  ;  io  dun* 
que  sono  filosofo  come  Platone,  e  metafisico  al  pari  di  Kant. 
—  In  vero  bel  ragionamento  e  proprio  da  schiaffi  !  —  Ma 
r  arroganza  che  non  sì  permetterebbe  ad  alcuno  negli  or- 
dini intellettuali,  la  permettiamo  poi  molto  facilmente  a 
noi  medesimi  nella  stima  dei  sentimenti  nostri;  benché  ia 
paia  ancor  meno  ragionevole ,  poiché  il  sentimento  più  che 
r  intelletto  sfugge  al  predominio  della  volontà.  Nessuno 
oserebbe  uguagliarsi  a  Dante  neir altezza  deliamente;  tutti 
neir  altezza  dell'amore.  Ma  T  amore  di  Dante  fu  anche  più 
raro  che  il  suo  genio  ;  e  pazzi  sono  gli  uomini  a  stimarlo 
facile  a  tutti.  La  grandezza  vera  dell*  anima  non  è  più  co- 
mune della  grandezza  vera  dell'ingegno;   e  per  sentire  e 
nutrire r amore  nell'essere  suo  più  subUme,  bisogna  stac- 
carsi dalla  fralezza  umana  più  che  non  se  ne  stacchi  la 
mente  d' un  poeta  nelle  sue  più  alte  immaginazioni.  Ges- 
sate, cessate  una  volta,  o  pigmei,  dall'  uguagliarvi  ai  gi- 
ganti, e  applicate  l'animo  alla  favola  della  rana  e  del  bue! 


176  LE  CONFESSIONI  D*  UN  OTTUAGENARIO. 

Che  serve  adulare  noi  stessi  e  l' umana  natura ,  per  accre- 
scere le  stesse  sciagure  col  disdoro  della  falsità  e  coi  ri- 
morsi del  tradimenlo?  Meglio  sarebbe  picchiarsi  il  petto  e 
arrossire;  anziché  alzar  la  mano  a  imprudenti  giuramenti. 
Giurare  si  lasci  a  chi  frugò  se  medesimo,  e  si  conobbe 
atto  a  mantenere  ;  senzachè  a  costoro  giurare  diventa  su- 
perfluo.  Quanto  a  quelli  che  promettono,  e  giurano  col 
fermo  intento  di  gabbare,  son  troppo  frivoli  o  malvagi  per- 
che  yi  debba  spender  dietro  una  parola.  Se  è  ridicolo  in 
un  matto  il  farla  da  santo,  sarebbe  sacrilegio  in  un  tristo. 
Io  poi  ne  ho  conosciuti  altri  che  scambiavano  per  virtù  e 
sentimenti  proprii  la  forza  e  V  ardore  momentaneo ,  instil* 
lato  in  loro  dal  contatto  di  qualche  anima  infervorata.  Cre- 
dono essi,  come  quei  ragazzo,  che  la  luna  sia  cascata  nel 
pozzo,  perchè  ne  veggono  entro  T acqua  l' immagine.  Mala 
luna  tramonta,  e  1* immagine  sparisce.  Allora  essi  si  sbrac- 
ciano per  restare  incaloriti  come  prima  erano,  e  sbuffano 
e  sospirano  con  perfetta  buona  fede.  Queir  anima  infervo- 
rata guarda  compassionando  all'  inutile  fatica ,  e  V  amore 
misto  di  pietà,  di  sfiducia,  di  memoria  e  di  sprezzo,  di- 
venta martirio.  £  inutile  tentarlo:  il  cielo  non  si  scala  coi 
superlativi ,  e  la  volontà  non  basta  a  tenere  accesa  una  lu- 
cerna cui  vien  mancando  Tolio.  Le  anime  piccole  debbono 
diffidare  di  sé ,  e  più  delle  proprie  passioni  quanto  sono  più 
intense  ;  in  esse  V  amor  tiepido  può  durare  a  lungo  fausto 
a  sé  e  ad  altrui  ;  l*  amor  veemente  è  una  meteora ,  è  un 
lampo  che  più  infelicità  produce,  quanto  maggiori  speranze 
avea  suscitato.  Ma  la  infelicità  cosi  prodotta  è  tutta  per 
gli  altri ,  giacché  i  frivoli  non  son  tali  'da  sentirla.  Per  que- 
sto non  si  danno  eglino  aria  alcuna  di  schivare  le  occa- 
sioni ond'  essa  deriva  ;  e  da  ultimo  si  oppone  a  ciò  la 
estrema  difficoltà  di  obbedire  queir  antico  precetto  :  Cono- 
sci te  stesso!  —  Chi  osa  confessare,  od  anche  solo  credere 
sé  piccolo  di  cuore?  Bisogna  in  verità  uscire  con  un  salto 


CAPITOLO  QUARTO.  .  177 

da  questi  ragionamenti,  che  sono  un  perpetuo  laberinto  di 
circoli  viziosi,  e  dai  quali  nuli* altro  è  messo  in  chiaro,  se- 
Donchè  per  le  indoli  forti  e  superiori  sono  più  numerose  e 
fatali  le  occasioni  di  sventure ,  pei  disinganni  e  le  miserie 
preparate  loro  dalla  vana  fiducia  degli  inferiori.  Pieghiamo^ 
si ,  il  capo  adorando  dinanzi  a  questi  misteri ,  dai  quali  ri* 
fugge  il  sentimento  della  giustizia.  Ha  pensiamo  che  den- 
tro di  noi  la  giustizia  ha  un  altare  senza  misteri.  La  co- 
scienza ci  assicura,  che  meglio  è  la  generosità  colla  miseria 
che  la  dappocaggine  colla  contentezza.  Soffriamo  adunque, 
ma  amiamo. 

La  Doretta  di  Venchieredo  non  sembrava  certamente 
fatta  per  appagare  T  animo  grave,  caloroso  e  concentrato  di 
Leopardo.  Tuttavia  fu  essa  la  prima  che  comandò  al  di  lui 
cuore  di  vivere  e  di  vivere  tutto  e  sempre  per  essa.  Altro 
mistero  non  meno  oscuro  né  doloroso  degli  altri.  Perché 
chi  meglio  di  lei  poteva  appagarlo  non  mosse  invece  nel* 
r  animo  di  lui  alcuno  di  quei  desiderii  che  compongono  o 
menano  air  amore?  Sarebbe  forse  cosi  fatto  V  ordine  mo- 
rale,  che  i  simili  vi  si  fuggissero  e  i  contrarli  vi  si  cercas- 
sero a  vicenda?  Nemmeno  questo  può  affermarsi  pei  molti 
esempii  che  vi  si  oppongono.  Solo  si  può  sospettare,  che 
se  le  cose  materiali,  vaganti  confusamente  nello  spazio ,  sog- 
giacquero da  molti  secoli  ad  una  forza  ordinatrice,  il 
mondo  spirituale  ed  interno  aspetti  forse  ancora  nello 
stato  di  caos  la  virtù  che  lo  incardini,  intanto  è  un  con- 
trasto di  sentimenti ,  di  forze ,  di  giudizi  ;  un'  accozzaglia 
informe  e  tumultuosa  di  passioni ,  di  assopimenti ,  e  d*  im- 
posture; un  sobboUimento  di  viltà,  di  ardimenti,  di  opere 
magnanime,  e  di  lordure;  un  vero  guazzabuglio  di  spiriti  non 
bene  sviluppati  ancora  dalla  materia ,  e  di  materia  premente 
ft  sbaraglio  sugli  spiriti.  Tutto  si  agita ,  si  move ,  si  cangia.; 
ma  torno  ancora  a  ripeterlo ,  il  nocciuolo  deir  ordine  fu- 
turo si  é  pk  composto ,  e  ad  ogni  giorno  agglomera  intomo 

12 


178  LE  CONFESSIONI  D' UN  OTTUAGENÀRIO. 

a  sé  naovi  elementi:  come  quelle  nebulose,  che  aggirandosi 
ingrandiscono ,  spesseggiano  e  diminuiscono  densità  e  con« 
fusione  ali* atmosfera  atomistica  che  le  circonda.  Quanti  se- 
coli bisognarono  a  quella  nebnlosa  per  crescere  da  atòmo  a 
stella?  —  Ve  lo  dicano  gli  astronomi.  Quanti  secoli  ci  vol- 
lero al  sentimento  umano  per  concertarsi  in  coscienza?  — 
Lo  dicano  gli  antropologi.  —  Ma  come  quella  stella  matura 
forse  agli  ultimi  e  scomposti  confini  dell*  universo  un  al- 
tro sistema  solare  ,  cosi  la  coscienza  promette  al  disordine 
interno   dei  sentimenti  un'armonia  stabile  e  veramente 
morale.  Vi  sono  spazii  di  tempo,  che  si  confondono  col- 
r  eternità  nel  pensiero  d' un  uomo  :  ma  ciò  che  si  toglie 
al  pensiero  non  é  vietato  alla  speranza.  L'umanità  è  uno 
spirito  che  può  sperar  lungamente,  e  aspettare  con  pazienza. 
Ma  anche  il  povero  Leopardo  ,  benché  non  avesse  di- 
nanzi la  vita  dei  secoli ,  dovette  aspettare  con  pazienza  pri- 
maché  la  Doretta  mostrasse  accorgersi  delle  sue  premure 
e  sapergliene  grado.  La  vanità,  io  credo,  fu  quella  che  la 
persuase.  Prima  di  tutto  Leopardo  era  bello;  poi  era  uno 
dei  più  agiati  partiti  del  territorio,  e  infine  le  dava  tante 
prove  di  amore  quasi  devoto ,  che  sarebbe  stata  vera  scioc- 
chezza il  non  approfittarne.  Del  resto  se  egli  la  divertiva 
assai  volte  colla  sua  semplicità ,  la  ammaliava  anche  so- 
vente con  quel  suo  fare  di  animo  valoroso  e  sereno.  La  si 
era  accorta  che  mite  e  tollerante  colle  donne ,  anche  quando 
si  prendevano  giuoco  di  lui ,  non  lo  era  poi  niente  affatto 
verso  i  giovinastri  li  intorno.  Una  sua  occhiata  bastava  a 
far  loro  calare  le  ali;  e  a  lei  non  era  piccola  gloria  V  av^r 
pronto  a'  suoi  cenni  chi  tanto  facilmente  frenava,  la  capar- 
bietà degU  altri.  La  Doretta  adunque  si  lasciò  trovare  sem- 
pre più  spesso  alla  fontana;  s* intrattenne  sempre  più  ami< 
chevolmente  con  lui  nelle  radunanze  festive ,  e  dali*  ac- 
cogliere le  sue  cortesie  al  ricambiarle,  il  tratto  fu  si  abba- 
stanza lungo,  ma  dalli  e  dàlh  ne  vennero  a  capo.  Allora 


CAPITOLO  QUARTO.  ITO 

Leopardo  non  si  accontenté  più  di  vederla  il  mattino  quando 
capitava ,  o  le  feste  in  mezzo  alla  baraonda  della  sagra , 
ma  tutte  le  sere  andava  a  Venchieredo,  e  li,  o  passeggiando 
nel  casale  o  sulla  scaletta  deUa  Cancelleria,  s' intratteneva 
con  lei  fino  all'ora  di  cena.  Allora  la  salutava  più  col  cuore 
che  colle  labbra,  e  tornavasene  a  Cordovado  fischiando  con 
miglior  sicurezza  la  solita  arietta. 

Cosi  si  aveano  composto  fra  loro  la  vita  i  due  giovani. 
<}uanto  ai  vecchi  era  un  altro  conto.  L' illustrissimo  dottor 
Natalino  cancelliere  di  Venchieredo  lasciava  correr  la  cosa, 
perchè  ce  ne  avea  veduti  tanti  dei  mosconi  intorno  alla  sua' 
fioretta,  che  uno  di  più  uno  di  meno  non  lo*  sgomentava 
per  nulla.  Il  signor  Antonio  poi,  non  appena  se  ne  accorse, 
cominciò  a  torcere  il  naso  e  a  dare  cento  altri  segni  di 
pessimo  umore.  Era  egli  di  ceppo  paesano  e  di  pasta  pae- 
sana affatto  ;  né  gli  potea  garbare  quel  veder  suo  figlio  baz- 
zicare con  gente  d*  altra  sfera.  Cominciò  dunque  dal  torcer 
il  naso  ;  manovra  che  lasciò  affatto  tranquillo  Leopardo  : 
ma  vedendo  che  non  bastava,  si  diede  a  star  con  lui  sul  ti- 
rato ,  a  tenergli  il  broncio ,  e  a  parlargli  con  un  certo  sus- 
siego che  voleva  dire:  —  non  son  contento  di  te.  —  Leopardo 
era  contentissimo  di  se  stesso ,  e  credeva  dare  esempio  di 
cristiana  pazienza  col  sopportare  la  burbanza  di  suo  padre. 
Quando  poi  questi  venne,  come  si  dice,  a  rompere  il  ghiac- 
cio,  e  a  spiattellargli  netta  e  tonda  la  causa  del  suo  naso 
torto,  allora  egli  si  credette  obbligato  a  spiattellargli- netta 
e  tonda  di  rimando  la  sua  incrollabile  volontà  di  seguitar 
a  fare  come  avea  fatto  infino  allora.  —  Come?  tu  vergo- 
gnoso seguiterai  a  grogiolarti  dietro  quei  begli  abitini?  E 
che  cosa  ne  diranno  in  paese  ?  E  non  t*  accorgi  che  i  buli  di 
Venchieredo  si  prendono  beffa  di  te  ?  E  come  credi  che 
andrà  a  finire  questo  bel  giuoco  ?.  E  non  temi  che  il  Ca- 
stellano una  volta  o  Y  altra  ti  faccia  cacciare  dai  suoi  servi- 
dori? E  vorresti  forse  mettermi  in  mal  sangue  con  quel 


180  LE  CONFESSIONI  D' IJN  OTTUAGENARIO. 

signore,  che  sai  già  quanto  sia  schizzinoso  ?. . .  — Con  qaeste 
e  simili  interrogazioni,  il  prudente  uomo  di  Comune  andava 
tentando  e  bersagliando  T  animo  del  suo  Assalonne;  ma 
questi  se  ne  imbeveva  di  cotali  ciande ,  )3om'  ei  le  chia- 
mava ;  e  rispondeva  che  era  pur  un  nomo  come  gli  altri  » 
e  die  se  voleva  bene  alla  Doretta  non  era  certo  per  rìdere,, 
o  j)er  piantarla  li  al  motteggio  del  primo  capitato.  Il 
signor  Antonio  alzava  la  voce  ;  Leopardo  alzava  le  spalle» 
e  ognuno  rimaneva  della  propria  opinione  ;  anzi  io  credo 
che  questi  diverbii  stuzzicassero  non  poco  V  animo  già  ab- 
bastanza incalorito  del  giovane. 

Per  altro  indi  a  poco  si  venne  a  capire  che  il 
vecchio  scrupoloso  poteva  non  aver  torto.  Se  la  Do- 
retta faceva  sempre  al  suo  damo  le  belle  accoglienze» 
tutti  gli  altri  abitanti  di  Venchieredo  non  si  mostra- 
vano deir  ugual  parere.  Fra  gli  altri  quel  Gaetano^ 
che  capitanava  i  huli  del  castellano,  e  vantava  forse  qual- 
che vecchia  pretesa  sulla  zittella ,  non  poteva  proprio  di- 
gerire il  bel  giovine  di  Cordovado  e  le  sue  visite  giorna- 
liere. Si  cominciò  cogli  scherzi ,  si  venne  poi  agli  alterchi» 
e  finirono  una  volta  col  misurarsi  qualche  pugno.  Ma  Leo- 
pardo era  cosi  tranquillo,  cosi  deliberato  che  toccò  al  buio 
il  voltar  via  colla  coda  bassa  ;  e  questa  sconfìtta  sofferta  sol 
pubblico  piazzale  non  cooperò  certo  a  fargli  smettere  la 
sua  inimicizia.  S' aggiunga  che  la  Doretta ,  più  vanaglo- 
riosa* di  sé  che  innamorata  di  Leopardo,  godeva  di  quella 
guerra  che  le  si  accendeva  intomo,  e  nulla  certo  faceva 
per  sedarla.  Gaetano  soffiò  tanto  alle  orecchie  del  suo  pa» 
drone  e  della  petulanza  del  giovine  Provedoni,  e  della 
sua  poca  reverenza  alle  persone  d' alto  grado  e  in  partico- 
lare al  signor  Giurisdieente,  che  questi  finalmente  dovette 
accontentarlo,  col  guardar  Leopardo  con  occhio  più  bieeo 
assai  che  non  guardasse  la  comune  della  gente.  Quella 
guardatura  voleva  dire  :  —  statemi  fuori  dei  piedi  !  —  e  la  in» 


CAPITOLO  QUikRTO.  181 

tendevano  tanto  p«f  dieci  idgUa  ali* intorno,  che  un* oc- 
chiata-l)ieca  del  castellano  di  Venchieredo  equivaleva  ad 
«ina  sentenza  di  bando  almeno  per  due  mesi.  Leopardo 
invece  fu  guardato,  guardò,  e  prosegui  tranquillamente 
nel  suo  me&tiero.  Gaetano  non  chiedeva  di  più;  e  sapeva 
benissimo  che  quella  tacita  sfida  avrebbe  contato  per  cento 
delitti  neir  opinione  del  prepotente  castellano.  Infatti  co- 
stui si  stizzì  assaìssimo  di  veder  Leopardo  far  cosi  basso 
conto  delle  sue  occhiate  ;  e  dopo  averlo  incontrato  due»  tre 
e  quattro  volte  nel  cortile  ddi  castello ,  una  volta  lo  fermò 
«olla  voce,  per  dirgli  risentitamente  che  egli  si  stava  troppo 
in  ozio ,  e  che  quel  tanto  passeggiare  da  Cordovado  a  Ven- 
chieredo potea  dargli  il  mal  delle  reni.  Leopardo  s'inchinò , 
e  non  comprese ,  o  finse  di  non  comprendere  ;  ma  seguitò 
a  passeggiare  come  prima  senza  paura  di  ammalarne.  li 
signpre  principiò  allora,  come  si  dice,  ad «^ averlo  proprio 
Stille  corna,  e  vedendo  di  non  cavarne  nulla  colle  mezze 
misure,  un  bel  dopopranzo  lo  fece  chiamare  a  sé,  e  gli 
cantò  chiaramente ,  -che  egli  il  suo  castello  non  lo  teneva 
per  comodo  dei  signorini  di  Cordovado ,  e  che  se  andava 
tu  amore,  cercasse  guarirsene  con  altre  donzelle  che  con 
ifuelle  di  Venchieredo  ;  se  poi  volesse  arrischiare  le  spalle 
a  qualche  buona  untata,  capitasse  la  sera  alla  solita  tresca 
e  sarebbe  servito  a  piacere.  Leopardo  s' inchinò  anche  al- 
lora,, e  non  rispose  verbo;  ma  la  sera  stessa  non  mancò  di 
andare  dalla  Doretta,  la  quale,  bisogna  pur  dirlo  ,  superba 
di  vederlo  sfidare  per  lei  una  tanta  burrasca ,  ne  lo  ricom- 
pensò con  doppia  tenerezza.  Gaetano  fremeva,  il  signorotto 
guardava  bieco  perfino  i  suoi  cani ,  e  tutto  dava  indizio 
«he  tramassero  fra  loro  qualche  brutto  tiro.  Infatti  una 
bella  notte  (quella  stessa  in  cui  io  ricevetti  la  visita  not* 
turna  della  Pisana,  dopo  esser  tornato  a  Fratta  in  groppa 
al  cavallo  del  barbone  sconosciuto)  mentre  Leopardo  si 
partiva  dalla  sua  bella  e  scavalcava  la  siepe  del  casale  per 


482  LE  CONFESSIONI  D^UN  OTTUAGENARIO. 

tornare  a  Cordovado ,  tre  omacci  scellerati  gli  si  buttarono» 
addosso  coi  manichi  dei  coltelli ,  e  cominciarono  a  dargli 
contro  a  tradimento ,  che  egli  sopraffatto  dall*  improvvisa 
assalto  ne  andò  rotolone  per  terra ,  e  stava  assai  a  mal  par» 
tito.  Ma  in  quel  momento  un'anima  negra  e  disperata 
saltò  fuori  dalla  siepe ,  e  cominciò  a  martellare  col  calcia 
del  fucile  i  tre  sicarìi  e  a  pestarli  tanto,  che  toccò  ad  essi 
difendersi ,  e  Leopardo  riavutosi  dalla  prima  sorpresa  st 
mise  a  tempestare  a  sua  volta. 

—  Ah  cani  !  ve  la  darò  io  !  —  gridava  quel  nuovo  arri- 
vato, inseguendo  i  tre  manigoldi  che  correvano  verso  il  ponte 
del  castello. 

Ma  costoro,  schivati  i  colpi  dei  due  indemoniati,  cor- 
revano tanto  leggieri,  che  non  venne  fatto  agli  altri  dì  rag* 
giungerli  che  proprio  sulla  porta.  Per  fortuna  che  questa  era 
serrata,  onde,  per  quanto  gridassero  di  aprire,  di  aprir  su- 
bito, ebbero  comodamente  il  tempo  di  buscar  qualche  cosa. 
Appena  però  il  guardiano  ebbe  socchiuso  lo  sportello  vi  si 
precipitarono  dentro,  che  sembravano  sfuggiti  alle  mani  del 
diavolo. 

—  ¥a  là,  t' ho  conosciuto!  disse  allora  volgendosi  un 
di  coloro,  che  era  proprio  Gaetano. — Sei  lo  Spaccafumo, 
e  me  la  pagherai  salata  questa  soperchieria,  di  volerti  im- 
mischiare in  ciò  che  non  t' appartiene. 

—  Si,  si,  sono  lo  Spaccafumo!  — urlò  l'altro  di 
fuori.  —  E  non  ho  paura  né  dì  te,  né  del  tuo  malnato  pa* 
drone,  né  di  mille  che  ti  somiglino  ! 

—  Avete  udito ,  avete  udito  !  —  riprese  Gaetano  men- 
tre si  rinchiudeva  la  porta  a  gran  catenacci.  —  Come  è 
vero  Dio  che  il  padrone  lo  farà  impiccare! 

—  Si,  ma  prima  io  appiccherò  te!  —  gli  gridò  di  ri- 
mando lo  Spaccafumo ,  allontanandosi  con  Leopardo  che  a 
maliAcuore  si  partiva  da  quella  porta  serratagli  in  faccia. 

E  poi  il  contrabbandiere  tornò  dietro  la  siepe,  vi 


CAPITOLO  QUARTO.  i83 

tolse  il  suo  puledro,  e  volle  scortare  il  giovane  fmo  a  Cor- 
dovado. 

—  Oh  com'è  che  sei  capitato  cosi  in  buon  punto?  — 
gli  chiese  Leopardo,  che  avea  più  vergogna  che  piacere  di 
dovere  all'  altrui  soccorso  la  propria  salute. 

—  Oh  bella  !  io  aveva  già  avuto  sentore  di  quello  che 
doveva  succedere,  e  stava  li  alla  posta  !  —  rispose  lo  Spac- 
cafrnno. 

—  Birbanti  !  manigoldi  !  traditori  I  —  imprecava  sbuf- 
fando il  giovane. 

—  Zitto  !  è  il  loro  mestiero,  —  riprese  lo  Spaccafumo. 
—  Parliamo  d' altro  se  ti  piace.  Oh  che  ti  pare  di  vedermi 
oggi  cavaliere?  Saprai  che  da  poco  in  qua  ho  deciso  di  dar 
riposo  alle  mie  gambe  che  non  son  più  tanto  giovani ,  e 
mi  valgo  per  turno  dei  puledri  di  razza  che  pascolano  in 
laguna.  Oggi  toccava  questo  ;  e  son  venuto  di  sotto  a  Lugu- 
gnana  a  qui  in  meno  d* un* ora,  ed  anco  ho  portato  in  groppa 
fino  a  Fratta  un  ragazzetto  che  si  era  smarrito  nella  palude. 

—  Mi  dirai  poi  come  hai  saputo  la  trama,  —  lo  inter- 
ruppe Leopardo  che  ruminava  sempre  il  brutto  gioco  che 
gli  era  toccato. 

—  Anzi  non  ti  dirò  nulla,  —  rispose  lo  Spaccafumo  — 
ed  ora  che  sei  all'  uscio  di  tua  casa  ti  saluto  di  cuore  e  ci 
rivedremo  presto. 

—  Come?  non  entri,  non  dormi  in  casa  nostra? 

—  Wo  ,  no ,  jion  ci  fa  buon'  aria  qui  per  i  miei  pol- 
moni. — 

In  ciò  dire  lo  Spaccafumo  col  suo  cavallo  era  già  lonta- 
no, ed  io  non  vi  saprei  dire  dove  esso  abbia  passato  quella 
nottata.  Certo  al  mezzogiorno  del  di  appresso  egli  fu  veduto 
entrare  presso  il  cappellano  di  Fratta,  che  era  il  suo  padre 
spirituale,  e  si  diceva  che  lo  accogliesse  con  molto  rispetto 
per  la  gran  paura  che  ne  avea.  Ma  più  tardi  capitarono  a 
Fratta  a  chieder  di  lui  quattro  scherani  di  Venchieredo;  e 


184  LE  CONFESSIONI  D'  UN   OTTUAGENARIO. 

saputo  cbe  l'era  presso  al  cappellano ,  andarono  franchi  alla 
canonica.  Picchia,  ripicchia,  chiama  e  richiama,  fìnalmeote 
il  cappellano  tutto  sonnacchioso  venne  ad  aprire  facendo  lo 
gnorri  e  domandando  che  cosa  chiedessera. 

— Ah,  cosa  chiediamo!  — rispose  furiosamente  Gaetano 
lanciandosi  verso  la  campagna  che  s' apriva  dietro  alla  ca- 
nonica, e  nella  qude  si  vedeva  un  uomo  a  cavallo  che  se  la 
batteva  di  gran  galoppo.  —  Eccolo  chi  cerchiamo!  Venite, 
venite  voi  altri  !  II  signor  cappellano  ce  la  pagherà  in  se- 
guito !  — 

Il  povero  prete  cascò  sopra  una  seggiola  sfinito  dallo 
spavento,  e  i  quattro  hulisì  diedero  a  correre  traverso  ì  sol- 
chi, sperando  che  le  piantate  ed  i  fossi  rallentassero  la  corsa 
del  fuggitivo.  Ma  la  gente  era  d*  avviso  che  se  lo  Spacca- 
fumo  non  si  lasciava  prendere  correndo  a  piedi,  meno  che 
meno  poi  questa  disgrazia  gli  sarebbe  avvenuta  allora  che 
fuggiva  a  cavallo.  I  signori  huli  ci  avrebbero  rimesso  il  fiato 
per  nulla. 

Queste  cose  si  sapevano  già  nel  castello  di  Fratta,  e  se 
ne  discorreva  come  di  gravi  e  misteriosi  avvenimenti,  quando 
-ci  tornammo  noi  tre,  la  Pisana,  il  figliuolo  dello  speziale  ed 
io.  Il  conte  ed  il  cancelliere  correvano  su  e  giù  in  cerca 
del  capitano  e  di  Marchetto  ;  Fulgenzio  era  volato  al  cam- 
panile, e  sonava  a  stormo  come  se  il  fienile  avesse  preso 
fuoco;  monsignor  Orlando  sfregolandosi  gli  occhi  doman- 
dava che  cos*  era  stato,  e  la  contessa  si  affaccendava  neirordi- 
nare  che  si  sbarrassero  porte  e  finestre,  e  si  ponesse  in- 
somma la  fortezza  in  istato  di  difesa.  Quando  Dio  volle  il 
capitano  ebbe  in  pronto  tre  uomini,  i  quali  con  due  mo- 
schetti ed  un  trombone  si  schierarono  nel  cortile  ad  aspet- 
tare gli  ordini  di  Sua  Eccellenza.  Sua  Eccellenza  comandò 
andassero  in  piazza  a  vedere  se  la  quiete  non  era  turbata, 
e  a  prestar  man  forte  alle  altre  autorità  contro  tutti  i  mal- 
viventi ,  ed  in  {specialità  contro  il  nominato  Spaccafumo 


CAPITOLO  QUARTO.  485 

Germano  calò  brontolando  il  ponte  levatoio,  e  la  prode 
soldatesca  usci  in  campagna.  Ma  lo  Spaccafumo  non  avea 
voglia  per  nulla  di  farsi  vedere  in  quel  giorno  sulla  piazza  di 
Fratta  ;  e  per  quanto  il  capitano  mostrasse  il  brutto  muso ,  e 
s*  arricciasse  i  baffi  suir  uscio  dell*  osteria  nessuno  gli  capitò 
innanzi  che  osasse  sfidare  un  si  minaccioso  cipiglio.  Fu  un 
gran  vanto  per  il  capitano;  e  quando  i  buli  di  Yenchieredo 
tornarono  verso  sera  dalla  loro  inutile  caccia^  sfiancati  e  tra- 
felati come  cani  da  corsa ,  egli  non  mancò  di  menarne 
scalpore.  Gaetano  gli  sghignazzò  sul  muso  con  pochissima 
creanza;  tantoché  le  tre  cernide  di  Fratta  ne  pigliarono 
sgomento,  e  s'intanarono  nell*  osteria  piantando  il  loro  ca- 
porione. Ma  costui  era  uomo  di  spada  e  di  toga;  per  cui 
non  gli  riusci  difficile  schermirsi  pulitamente  dalle  beffe  di 
.  Gaetano  ;  e  finse  di  sapere  allora  soltanto  che  lo  Spacoa- 
fumo  se  l'avesse  battuta  a  cavallo  traverso  i  campi.  A  udirlo 
lui,  egli  aspettava  che  quel  disgraziato  sbucasse  di  mo- 
mento in  momento  dal  suo  nascondiglio,  e  allora  glielo 
avrebbe  fatto  pagar  salato  lo  sfregio  recato  all'autorità 
del  nobile  giiirisdicente  di  Yenchieredo.  Gaetano  a  codone 
smargiassate  rispose,  che  il  suo  padrone  era  più  che  capace 
di  farsi  pagare  da  sé  :  e  che  del  resto  dicessero  al  cap- 
pellano, che  per  la  nottata  dello  Spaccafumo  essi  avreb- 
bero pensato  a  saldare  lo  scotto. 

In  quel  dopopranzo  nessuno  pensò  di  muoversi  dalca> 
stello;  e  io  e  la  Pisana  passammo  un'assai  brutta  e  nojosa 
giornata ,  litigando  nel  cortile  coi  figliuoli  di  Fulgenzio  e  del 
fattore.  La  sera  poi,  ad  ogni  visita  che  capitava,  Germano 
dalla  sua  camera  dava  la  voce  ;  e  solamente  quando  avevano 
^risposto  di  fuori ,  e^i  abbassava  il  ponte  levatoio  perchè 
avanzassero.  Le  catene  rugginose  stridevano  sulle  carrucole 
quasi  pel  rammarico  di  esser  rimesse  al  lavoro ,  dopo  tanti 
anni  di  tranquillissimo  ozio;  e  nessuno  passava  sullo  scon- 
nesso tavolato,  senza  mandar  prima  un'occhiata  di  poca  fede 


166  LE  CONFESSIONI  D*  UN  OTTCAGENAfìlO. 

alle  fessure  che  Io  trapanavano.  Lucilio  ed  il  Partistagno  si 
fermarono  quella  sera  al  castello  più  tardi  del  solilo;  e  non  ci 
volle  meno  delle  loro  risate  per  mettere  in  calma  i  nervi 
della  contessa,  la  quale  per  quella  inimicizia  tra  lo  Spacca- 
fumo  e  il  conte  di  Venchieredo  vedeva  già  in  fiamme  tutta 
la  giurisdizione  di  Fratta. 

11  giorno  dopo  che  era  domenica,  furono  ben  altre  no- 
vità in  paese.  Alle  sette  e  mezza,  quando  la  gente  tornava 
dalla  prima 'Messa  di  Teglio,  s*udi  un  grande  scalpito  di 
cavalli  :  e  poco  stante  il  signore  di  Venchieredo  con  tre  dei 
suoi  Indi  comparve  sul  piazzale.  Gli  era  un  uomo  rosso,  ben 
tarchiato,  di  mezz*  età  ;  nei  cui  occhi  non  si  sapea  bene  se 
prevalessero  la  furberia  o  la  ferocia,  superbo  poi  ed  arro- 
gante più  di  tutto,  e  questo  lo  si  indovinava  dal  portamento 
e  dalla  voce.  Fermò  il  cavallo  di  botto,  e  chiese  con  mal 
garbo  ove  abitasse  il  reverendo  cappellano  di  Fratta.  Gli  fu 
additata  la  canonica,  ed  egli  vi  entrò  con  piglio  da  padrone, 
dopo  aver  affidato  il  palafreno  a  Gaetano  che  gli  veniva 
alle  coste.  Il  cappellano  aveva  finito  poco  prima  di  farsi  \à^ 
barba ,  e  stava  allora  in  balia  della  fantesca  che  gli  radeva 
la  chierica.  La  cucina  era  il  loro  laboratorio;  e  il  pretucolo, 
riavuto  un  poco  dalla  paura  dei  giorno  prima,  scherzava  colla 
Giustina  raccomandandole  di  tondergli  bene  il  cocuzzolo , 
non  come  T ultima  festa,  che  tutta  la  chiesa  erasi  messa  a 
ridere  quand'  egli  s*era  tolto  di  capo  la  berretta  quadrata.  La 
Giustina  dalsuo  Iato  ci  adoperava  tanto  studio,  che  non  le  ri- 
maneva tempo  da  rispondere  a  quei  motteggi  ;  ma  tondi  di  qua 
e  radi  di  là,  la  chierica  s'allargava  come  una  macchia  d*  olio 
su  quella  povera  testa  da  prete  ;  e  benché  egli  le  avesse  dato 
il  precetto  di  non  tenerla  più  grande  d*  un  mezzo  ducato,  og- 
gimai  non  v*avea  più  moneta  di  zecca  che  bastasse  a  coprirla. 

—  Ah  Giustina!  Giustina!  —  sospirava  il  cappellano, 
palpandosi  colla  mano  i  limiti  della  nuova  tonsura  —  mi 
pare  che  siamo  andati  un  po' vicini  a  quest'orecchio. 


CAPITOLO  QUABTO.  i87 

—  La  noa  ne  dubiti!  —  rispondeTa  la  GiiMtiiia,  ehe 
era  una  dabbene* e  maldestra  contadinaccia  sui  treni*  anaì» 
sebbene  ne  dimostrasse  quarantacinque.  —  Se  siamo 
vicini  a  quest'  orecchio  andremo  poco  lontani  anche  dal- 
l'altro! 

—  Cospetto  !  mi  vorresti  pelar  tutto  come  un  frate  !  •— 
sclamò  il  paziente. 

—  Eh  no,  che  io  non  Tho  mai  pelato!  — soggiunse 
la  fantesca  —  e  non  lo  pelerò  neppur  oggi. 

—  No,  no  ti  dico...  lascia  stare,  bastai 

—  Tutt* altro...  mi  lasci  finire...  stia  zitto,  non  si 
muova  per  un  momento. 

—  Eh  già!  voi  altre  donne  siete  il  diavolo!  —  mormorò 
il  cappellano.  —  Quando  si  tratta  di  andar  innanzi  a  modo 
vostro,  ci  persuadereste  anche  a  lasciarci  tosare... 

—  Chi  sa  che  cosa  avrebbe  aggiunto  a  quel  verbo  tosa- 
re ;  ma  s' interruppe  udendo  sulla  porta  un  sussurro  come  dì 
speroni.  Balzò  allora  in  piedi ,  respinse  la  Giustina,  si  tolse 
dal  collo  lo  sciugamani,  e  rivolgendosi  tutto  in  un  punto, 
si  trovò  faccia  a  faccia  col  signore  di  Yenchieredo.  Che 
viso,  che  occhi,  che  figura  facesse  allora  il  povero  prete, 
voi  lo  potete  imaginare!  Rimase  in  quella  malferma  posi- 
zione di  curiosità,  di  paura,  di  stupore  nella  quale  lo  avea 
colto  il  minaccioso  apparimento  del  castellano;  il  mantino 
gli  cascò  per  terra,  e  tra  le  falde  del  giubbone  e  le  coscio 
faceva  colle  mani  un  certo  armeggio  che  voleva  dire  : 
—  Siam  proprio  fritti  ! 

—  Oh  cappellano  amatissimo,  come  va  la  salute?  — 
cominciò  il  feudatario. 

— Eh  !...  non  saprei...  anzi... s'accomodi...  il  piacere 
é  il  mio,  —  balbettò  il  prete. 

—  Non  pare  che  sia  un  gran  piacere  ;  —  prosegui  il  ca- 
stellano. —  Ella  ha  il  viso  più  sparuto  del  suo  collare,  re- 
verendo. 0  forse ,  —  continuò  volgendo  un'  occhiata  bef- 


Ì88  LE  G0NFE8SIOMI  D*  UN  OTTUAGENÀRIO. 

iarda  sMa  Giustina,  — san  io  venuto  a  distrarlo  da  qualche 
.«Ila  ocoi^azìone  canonica? 

—  Oh  si  figuri!  —  bisbigliò  il  cappellano.  —  Io  mi  oc- 
cupo... Giustina  inetti  su  dunque  T  acqua  pel  caffè,  oppnre 
la  cioccolata?  —  Vuole  la  cioccolata  signor  conte...  Eoed- 
4oriza? 

—  Andate  a  curare  i  polli,  che  ho  da  pattar  da  solo  al 
reverendo,  —  ripigliò  il  castellano  rivolto  alla  Giustina. 

Costei  non  se  lo  fece  dire  due  volte,  e  sguisciò  nel  cor- 
tile tenendo  ancora  in  mano  il  rasoio.  Egli  allora  s'accostò 
4il  cappellano,  e  presoia  per  un  braccio,  lo  trasse  fin  sotto 
il  focolare,  ove  senza  pur  pensarci  l'abate  si  trovò  ^eèiÉ/ù 
«opre  una  panca. 

—  Ed  ora  a  noi  —  proseguì  il  castellano  sedendogli 
rimpetto.  —  Già  una  fiammata  appena  alzati  non  guasta  k 
pelle  neppur  d'estate,  dicono.  Mi  dica  in  coscienza ,  reve- 
rendo, fa  ella  il  prete  o  il  contrabbandiere?  — 

Il  poveretto  ebbe  uu  britrido  per  tutta  la  persona ,  e 
gli  si  torse  talmente  il  grugno,  che  per  quanto  si  raccon- 
ciasse il  collare  e  si  grattasse  le  labbra,  non  gli  venne  più 
fatto  di  rimetterlo  in  sesto  per  tutto  il  dialogo  susseguente. 

— Sono  due  mestieri  ambidue  e  Aon  faccio  confronto, — 
andò  innanzi  1* altro. —  Domando  solamente  per  mia  regola 
quale  ella  intende  esercitare.  Pei  preti  ci  sono  le  elemosiiie» 
t  capponi  e  le  decime  :  pei  contrabbandieri  le  fucilate,  le 
prigioni  e  la  corda.  Del  resto  ognuno  è  libero  delia  scelta; 
e  nel  caso  io  non  dico  che  avrei  fatto  il  prete.  Solamente  mi 
pare  che  i  canoni  debbano  proibire  il  &r  il  cumulo  di  que- 
ste due  professioni.  E  lei  che  cosa  ne  dice^  reverendo? 

< —  Si,  signore...  Eccellenza...  son  proprio  del  suo  pa- 
rere !  —  balbettò  il  prete. 

—  Or  dunque  mi  risponda  a  tono ,  —  riprese  il  Yen- 
«hieredo.  —  Fa  ella  il  prete  o  il  contrabbandiere? 

—  Eccellenza...  ella  ha  voglia  di  scherzare. 


—  Di  scherzare  io?  Si  fìgtiri,  reverendo!...  Mi  80iì<> 
alzato  ali'  alba  ;  e  quando  ciò  mi  succede  non  ò  già  per 
vogKa  di  scherzare  !...  Vengo  a  dirle  netto  e  tondo,  che  9# 
il  signor  conte  di  Fratta  non  è  capace  di  tutelare  gì'  inte- 
ressi della  Serenìssima,  ci  son  qua  io  poco  lontano,  che  me 
ne  sento  in  grado.  Ella  accoglie  in  casa  sua  contrabbandi 
e  contrabbandieri...  No,  no,  reverendo!...  Non  serve  il  di* 
ììiegare  col  capo...  Ci  abbiamo  anche  i  testimoni,  e  al- 
l'uopo si  potrà  citarla  in  giudizio,  o  andare  intesi  colla 
Curia. 

—  Misericordia!  —  sciamò  il  cappellano. 

—  Or  dunque, — prosegui  il  feudatario,  —  siccome  noit 
mi  garba  per  nulla  a  me  la  vicinanza  di  cotaH  combriccole,, 
sarei  a  pregarla  dr  cambiar  aria  a  suo  talento,  prima  che 
si  possa  essere  indotti  a  fargliela  cambiare  per  forza. 

—  Cambiar  aria?  che  cosa  vuol  dire?...  cambiar  aria 
io?  come?  si  spieghi  Eccellenza! 

—  Ecco,  voglio  dire,  che  se  la  potesse  ottenere  una 
prebenda  in  montagna,  la  mi  userebbe  una  vera  fmezza  ! 

—  In  montagna  ?  —  continuò  sempre  stupefatto  il  cap* 
pellano.  —  lo  in  montagna!  Ma  non  è  possibile  Eccellenza! 
—  Io  non  so  nemmeno  dove  sieno  le  montagne  ! 

—  Eccole. là,  soggiunse  il  signore  accennando  fUori 
della  finestra. 

Ma  il  castellano  avea  fatto  r  conti  senza  valutare  la  ti» 
midità  eccessiva  del  prete.  In  alcuni  esseri  rozzi,  semplici^ 
modesti ,  ma  interi  e  primitivi ,  la  timidità  tien  luogo  alle 
volte  di  coraggio;  e  allora  al  cappellano  quel  dovere  incomin^^ 
ciare  una  vita  nuova  iti  paese  nuovo  con  gente  a  lui  sco- 
nosciuta, sembrò  una  fatica  più  grave  e  formidabile  di  quella 
dì  morire.  Era  nato  a  Fratta ,  li  aveva  le  sue  radici,  e  son<^ 
tiva  che  a  sbarbicarlo  di  quel  paese  lo'  si  avrebbe  addirittura 
ammazzato. 

—  No,  Eccellenza;  rispose  egli  con  intonazione  piii 


-190  LE  CONFESSIONI  D'  VN  OTTUAGENARIO. 

«cara  che  non  avesse  mai  aveto  per  lo  addietro.  —  Bisogna 
ek'  io  muoia  a  Fratta  come  vi  sono  vissuto  ;  e  quanto  alla 
montagna,  se  mi  vi  manderanno,  dubito  di  giungervi  vivo. 

—  Or  bene,  —  riprese  jilzandosi  il  tirannello.  —  La  vi 
arriverà  morto  ;  ma  o  in  un  modo  o  nell'altro,  io  V  assicuro 
ohe  il  manutengolo  dello  Spaccafumo  non  resterà  cappellano' 
a  Fratta.  Questo  le  serva  di  regola.  — 

Ciò  dicendo,  il  nobile  personaggio  diede  una  grande 
scrollata  di  sproni  sullo  scalino  del  focolare,  e  usci  dalla 
canonica  seguitato  a  capo  basso  dal  prete.  Costui  gli  fece 
tm  ultimo  inchino  quando  lo  vide  salire  a  cavallo ,  e  poi 
(ornò  dentro  a  sfogarsi  colla  Giustina,  che  aveva  origliato 
tutti  i  loro  discorsi  dietro  la  porta  del  cortile. 

—  Oh  no ,  no  che  non  la  ficcheranno  in  montagna  1  — 
piagnucolava  la  donna.  —  É  certo  che  gli  capiterebbe  qiale 
di  andar  tanto  lontano  !...  E  poi  non  sono  qui  le  sue 
anime?...  E  cosa  risponderebbe  poi  al  Signore  quando  gli 
toccherà  rendergliene  conto?... 

^-  Fatti  in  là  con  quel  rasoio,  figliuola  mia  1  — le  rispose 
il  prete  —  e  sta^pur  quieta  che  in  montagna  non  vi  andrò 
di  sicuro!....  Mi  metteranno  in  berlina,  ma  in  un'altra  ca- 
nonica no  per  certo!...  Figurati  se  nella  tenera  età  di  qua- 
rant*  anni  voglio  trovarmi  fra  musi  tutti  nuovi ,  e  ricomin- 
ciare daccapo  quello  stento  che  provai  a  venir  su  da  bambino 
fino  ad  ora!!....  No,  no,  Giustina!....  L'ho  detto  e  lo  ri- 
peto ,  che  io  morirò  a  Fratta;  e  contuttoci^  è  una  gran  croce 
questa  che  mi  piomba  ora  sul  collo  ;  ma  bisognerà  portarla 
in  santa  pace.  Uf!...  quel  signor  giurisdicente!...  Che 
brutto  grugno  mi  faceva! Ma  tant'é,  piuttosto  di  muo- 
vermi sopporterò  anche  questo  ;  e  se  mi  giuocherà  qualche 
brutto  tiro,  meno  male  !....  Meglio  essere  alle  prese  coi  suoi 
bull  che  con  altri!...  Almeno  li  conosco,  e  ne  prenderò 
minor  soggezione  nel  farmi  bastonare. 

—  Oh  cosa  dice  mai  !  —  soggiunse  la  fantesca.  —  1  buli 


CAPITOLO  QUàRTO.  i9i 

anzi  avranno  sof^ezione  di  lei.  —  Oh  che,  le  pere ,  che 
un  prete  $ia  un  capo  di  chiodo? 

—  Poco  più,  poco  più,  figliuola  mia,  ai  tempi  che 
corrono  ! . . . .  ma  ci  vuol  pazienza  ! . . . 

In  quella  entrò  il  sagrestano  ad  avvertire  che  tutta  la 
gente  aspettava  per  la  messa;  e  il  poveruomo  risowenen- 
dosi  di  aver  tardato  anche  troppo ,  corse  fuori  per  celebrar 
le  funzioni  colla  chierica  mezzo  fatta.  —  Indarno  la  Giu- 
ntina gli  tenne  dietro  col  rasoio  in  mano  fino  sulla  piazza  ; 
la  chierica  irregolare  del  cappellano  e  la  visita  del  signore 
di  Venchieredo ,  aggiungendosi  alle  vicende  del  giorno  pri* 
ma,  'diedero  materia  ai  più  strani  commenti. 

Il  giorno  dopo  capitò  al  conte  di  Fratta  un  gran  let* 
terone  del  signore  di  Venchieredo,  nel  quale  costui,  senza 
tanti  preamboli,  pregava  il  suo  illustre  collega  di  dar  lo 
sfratto  al  cappellano  nel  più  breve  spazio  di  tempo  possibile, 
accusandolo  di  mille  birberie,  fra  le^ altre  di  dar  mano  a 
frodare  le  gabelle  della  Serenissima,  tenendo  il  sacco  ai 
contrabbandieri  più  arrisicali  della  laguna,    f  E  quanto 
un  tal  delitto  sia  inviso  all'Eccellentissima  Signoria  (cosi 
diceva  la  lettera)  e  quanto  grande  il  merito  di  coloro  che  si 
affrettano  a  punirlo,  e  quanto  capitale  il  pericolo  degli  scon* 
sigliati  che  per  mire  private  lo  lasciano  impunito,  ella,  illu- 
strissimo signor  ginrisdicente ,  lo  deve  sapere  al  pari  di  ehiun^ 
que.  Gli  statuti  e  i  proclami  degli  inquisitori  parlano  chiaro; 
e  ne  può  andar  di  mezzo  la  testa ,  perchè  i  denari  sono  conio 
il  sangue  dello  Stato,  ed  è  reo  di  Staio  colui  che  colla  sua  nò- 
gligenza  cospira  a  dissanguarlo  di  qtiesto  vero  fluido  vitale,  t 
Come  si  vede,  il  castellano  avea  trovato  la  vera  strada  ;  e  iniatti 
il  conte  di  Fratta,  al  sentirsi  leggere  dal  cancelliere  questa 
antifona ,  si  dimenò  tanto  sul  seggiolone  che  ne  restò  un 
pochino  offesa  la  sua  solita  maestà.  Si  vollero  tener  secreto  le 
pratiche  in  proposito  ;  ma  la  chiamata  del  cappellano ,  la 
visita  ricevuta  da  costui  la  mattina  antecedente,  il  suo 


198  LE  CONFESSIONI  D*  VN  OTTUAGENARIO. 

smalrrimento ,  le  sue  <shiaccbiere  colta  Gkistina  diedero  con- 
tezza in  paese  dell*  avvenuto ,  e  ne  successe  un  vero  taffe- 
ruglio. Il  cappellano  era  amato  da  tutti  come  un  buon  com- 
pare ;  più  anche  la  popolazione  di  Fratta,  avvezza  al  governo 
patriarcale  e  venezianesco  de*  suoi  giurisdicenti ,  aveva  il 
ticchio  di  non  volersi  lasciar,  mettere  il  piede  sul  collo.  Si 
fece  un  gran  sussurrare  contro  la.  prepotenza  del  castellano 
di  Venchieredo  ;  e  con  grande  rammarico  del  signor  conte» 
gli  stessi  abitanti  del  castello,  col  loro  coiUegno  caparbio»  e 
immodesto ,  mostravano  di  volergli  tirare  addosso  qualche 
brutto  temporale.  Mai  io  nonavea  veduto  come  a  quei  giorni 
il  signor  conte  ed  il  suo  cancelliere  più  appiccicati  1*  uno  col- 
l'altro  :  sefnbravano  due  travicelli  malconci  che  si  fossero  ap- 
poggiati l'uno  contro  l'altro  per  resistere  a  una  ventata; 
e  se  uno  si  muoveva ,  tosto  l' altro  si  sentiva  cadere  e  gli 
andava  dietro  per  non- uscire  di  bilico.  Furono  anche  messi 
in  opera  lìiolti  argo)iìenti  per  sedare  quella  pericolosa  esaspe- 
razione di  animi  ;  ma  il  rimedio  era  peggiore  del  male.  Sì 
addentava  con  miglior  gusto  al  frutto  proibito  ;  e  le  lingue , 
frenate  in  cucina ,  si  scatenavano  più  violente  sulla  piazza 
ed  air  osteria.  Più  di  tutti  mastro  Germano  strepitava  contro 
r  arroganza  del  suo  vecchio  padrone.  Egli,  per  la  virulenza 
delle  sue  filippiche  e  per  l' audacia  con  cui  difendeva  il  cap- 
pellano, era  diventato  quasi  il  caporione  del  subbuglio. 
Ogni  sera ,  impancato  alla  bettola ,  predicava  ad  alla  voce 
sulla  necessità  di  non  lasciarsi  togliere  anche  queir  unico 
rappresentante  della  povera  gente  che  é  il  prete.  —  E  i 
prepotenti  tempestassero  pure,  egli  diceva,  che  giustiziate 
n'  era  per  tutti,  e  potrebbero  saltar  fuori  certi  peccati  vecchi, 
che  avrebbero  mandato  in  prigione  a  giudici,  e  in  trionfa 
gli  accusati.  —  Fulgenzio^  il  sagrestano ,  barcamenava  colla 
«uà  faccia  tosta  in  tutto  quello  scombussolio  ;  e  benché  ser- 
basse nel  casiello  un  piglio  officiale  di  prudenza,  fuori  poi  non 
si  stancava  dal  pizzicare  con  ogni  accorgimento  Germano, 


CAPITOLO   QUARTO.  193 

per  sapere  quanta  yerhà  si  ascondesse  in  quelle  minacciose 
amplificazioni. 

Una  sera  che  il  portinaio  avea  bevuto  oltre  il  dovere, 
lo  tirò  lanto  in  lingua,   che  usci  affatto  dai  gangheri, 
e   cantò   e   gridò  su  tutti  i   toni   che  il  signor  castel- 
lano di   Yenchieredo  la  mettesse   via,   se  no  egli,  egli 
povero  spazzaturaio,  avrebbe  messo  fuori  certe  storie  vec- 
chie che  gli  avrebbero  dato  la  mala  Pasqua.  Fulgenzio  non 
chiedeva  forse  di  più.  Egli  si  studiò  allora  di  divertire  il 
discorso  da  quella  faccenda,  tantoché  le  parole  del  cionco 
0  non  fecero  caso,  o  le  parvero  mattie  da  ubriacone.  Egli 
poi  si  ritrasse  a  casa  a  recitare  il  rosario  colla  moglie  ed  i 
bimbi.  Ma  il  giorno  seguente,  essendo  mercato  a  Porto- 
gruaro,  vi  andò  di  buon  mattino,  e  ne  tornò  più  tardi 
del  solito.  Fu  veduto  anche  colà  entrare  dal  vice-capitano 
di  giustizia  ;  ma  essendo  egli ,  come  dissi ,  un  mezzo  scriba 
di  cancelleria,  non  se  ne  fecero  le  meraviglie.  Il  fatto  sta 
che  òtto  giorni  dopò,  quando  appunto  s'erano   incomin- 
ciate colla  curia  le  pratiche  per  mandare  il  cappellano  a 
respirar  Y  aria  montanina ,  la  cancelleria  di  Fratta  ricevette 
da  Venezia  ordine  preciso  e  formale  di  desistere  da  ogni 
atto  ulteriore ,  e  di  istituire  invece  un  processo  inquisitorio 
e  segreto  sulla  persona  di  mastro  Germano,  intorno  a  certe 
rivelazioni  importantissime  alla  Signoria  ch'egli  poteva  e 
doveva  fare  sulla  vita  passata  dell'  illustrissimo  signor  giù- 
risdicenle  di  Yenchieredo.  Un  aereolito  che  piombasse  dalla 
luna  ad  interrompere  le  gaie  gozzoviglie  d' una  brigata  di 
buontemponi,  non  avrebbe  recato  più  stupore  e  sgomento  di 
quel  decreto.  11  conte  e  il  cancelliere  perdettero  la  bussola,  e 
risentirono  mancar  sotto  la  terra  :  e  siccome  nel  primo  sbigot- 
timento non  avean  pensato  a  rinchiudersi  nel  riserbo  abituale, 
cosi  la  paura  della  contessa  e  di  monsignore,  e  la  gioia  del  resto 
della  famiglia  dimostrata  per  mille  modi  a  quell'  annunzio 
P^giorarotto  di  tre  doppi  lo  stato  deplorabile  del  loro  animo. 

f.  13 


194  LE  GONFES^ONI  D*  UN  OTTUAGENARIO. 

Pur  troppo  la  posizione  era  critica.  Da  un  lato  la  tì- 
cina  e  provata  oltracotanza  d*un  feudatario,  arveszo  a 
farsi  beffe  d' ogni  legge  divina  ed  umana  ;  dairaltro  V  im- 
periosa inesorabile  arcana  giustizia  dell'  Inquisizione  vene- 
ziana. Qui  i  pericoli  d' una  vendetta  subitanea  e  ferooe,  là 
lo  spauracchio  d'un  castigo  segreto,  terrìbile,  ifnmanche- 
vole  :  a  destra  una  visione  paurosa  di  buli  armati  fino  ai 
dtntiv di  tromboni  appostati  dietro  le  siepi;  a  sinistra  un 
apparimento  sinistro  di  messer  Grande,  di  pozei  profondi, 
di  pion^)i  infuocati,  di  corde,  di  tanaglie  e  «di  mamiaje.  Idae 
illustri  magistrati  ebbero  le  vertigini  per  quarantott*  ore;  ma 
alla  fin  fine,  com'era  prevedibile,  si  decisero  a  dar  l'offa 
al  cane  più  grosso ,  giacché  Y  accontentarli  tutti  due  o  il 
rappattumarli  non  era  neppiìr  cosa  da  tentarsi.  Non  fiosso 
neppur  nascondere  che  gli  incoraggiamenti  del  Partistagno 
e  ì  savii  consigli  di  Lucilio  YianeUo  cooperarono  assai  a 
far  traboccar  la  bilancia  da  questo  lato:  e  al  postutto,  il 
signor  conte  si  senti  un  tantìn  più  sicuro  nel  vedersi  spal- 
leggiato da  gente  cosi  valorosa  ed  assennata.  Gié  non  tolse 
per  altro  che  il  processo  di  Germano  non  si  tenesse  avvolto 
nelle  più  imperscrutabili  ombre  del  mistero;  come  anche 
queste  ombre  non  furono  tanto  imperscrutabili,  da  impedire 
agli  occhi  più  pettegoli  di  volervi  veder  entro  per  forza. 
Infatti  si  bucinò  tantosto  che  il  vecchio  buio  dd  Venchìe- 
redo  spaventato  dal  decreto  degli  inquisitori,  avea  deposto 
contro  il  suo  antico  padrone  certe  earte  di  vecchia  data , 
che  non  provavano  una  specchiata  fedeltà  al  governo  deHa 
Serenissima  ;  e  se  sopra  queste  ipotesi  (non  erano  più  dw 
ipotesi ,  intendiamoci  bene ,  perchò  dopo  aperto  il  processo, 
il  conte ,  il  cancelliere  e  mastro  Germano,  che  curii  vi  ave- 
vano parte,  erano  diventati  come  sordomuti)  se  sopra  queste 
ipotesi ,  dico ,  se  ne  fabbricarono  dei  castelli  in  aria ,  lo 
iaseto  a  voi  immaginare.  Come  si  può  credere ,  uno  dei 
primi  ad  aver  sentore  di  ciò  fu  il  castellano  di  Vencbieredo; 


CAPITOLO  QUARTO.  195 

e  comrien  dire  che  non  si  sentisse  la  eoseiensa  affatto  can- 
dida ,  perdié  a  prima  giunta  mostrò  aver  della  cosa  mag- 
gior dispiacere  e  spavento  che  non  volesse  dimostrarne 
in  seguito.  Egli  pensò,  guardò,  pesò,  ripensò  ancora:  e 
finalmente  un  bel  giorno  che  a  Fratta  s*  erano  alzati  da 
tavola,  fu  annonciata  al  signor  conte  la  sua  visita.  Il  cappel- 
lano, die  era  in  cucina»  credo  che  all' annunzio  di  quel  nome 
stesse  B  11  per  andare  in  deliquio  ;  quanto  al  signor  conte, 
dopo  aver  cercato  consiglio  negli  occhi  de*  suoi  commen- 
sali che  non  erano  nò  meno  stupiti  né  più  sicuri  dei  suoi, 
egli  rispeee  balbettando  al  cameriere  che  introducesse  pure 
la  visita  nella  sala  di  sopra  ;  e  che  egli  col  cancelliere  sa- 
rebbe salito  incontanente.  Erano  troppe  le  minaccio ,  i  ri- 
schi ,  e  le  spiacevolezze  di  quella  visita,  perchè  si  potesse 
neppnr  sperare  di  ripiegarsi  con  una  oonsulta  preventiva; 
e  d'altra  parte  i  dne  pazienti  non  erano  tanto  aquile  da  abri- 
gare in  due  minuti  una  tale  deliberazione.  Perciò  misero 
msaegnatamente  la  testa  HjoI  sacco;  e  salirono  di  conserva 
ad  affrontare  hi  temuta  arroganza  e  la  non  men  temuta 
furberia  del  prepotente  castellano.  La  famiglia  rimase  nel 
tinello  coli*  egnal  batticuore  della  flimiglift  di  Regolo,  quando 
sì  trattava  nel  Senato  se  si  dovesse  trattenerio  a  Roma  o 
rimandarlo  a  Gortagme. 

-^ Servo  di  Sua  Signoria!  —  disse  lestamente  il  Yen 
diieredo  come  appena  il  conte  e  la  sua  ombra  ebbero 
messo  piede  nella  sala.  E  volse  insieme  a  quest'ombra  una 
certa  occhiata,  che  la  rese  livida  e  oscura  a  tre  tanti. 

—  Servo  umilissimo  di  Vostra  ^Eccellenza! — rispose  il 
conte,  senza  alzar  |^  occhi  dal  pavimento  ove  pareva  cer- 
casse una  buona  ispirazione  per  cavarsela.  Poi  siccome 
V  i^irazione  non  veniva ,  si  volse  a  domandarne  conte  al 
caoo^liere,  e  fa  molto  inquieto  di  veder  costui  indietreg- 
giato fino  slk  parete  -^  signor  cancdliere...  —ai  piovo  a 
soggiungete. 


196  LE  CONFESSIONI  D' UN  OTTUAGENARIO. 

Ha  il  Venchieredo  gli  soffocò  le  parole  in  bocea. 

—  É  inutile — diss'  egli ,  —  è  inutile  che  il  signor  can- 
celliere si  distolga  dalle  sue  solite  incombenze  per  perdersi 
nelle  nostre  ciarle.  Si  sa  che  egli  ha  per  le  mani  pro- 
cessi molto  importanti  e  che  esigono  pronta  trattazione  e 
diligentissimo  esame.  Il  bene  della  serenissima  Signoria 
prima  di  tutto ,  dovesse  anche  andarne  la  vita  l  non  é  vero 
signor  cancelliere?  —  Intanto  ella  può  lasciarci  qui  a 
quattr'  occhi ,  che  il  nostro  colloquio  non  è  nuli'  afiTatto 
curiale ,  e  ce  ne  sbrigheremo  tra  noi.  — 

Il  cancelliere  ebbe  appena  appena  la  forza  necessaria 
per  trascinare  le  gambe  fin  fuori  della  sala  ;^  e  il  suo  oc- 
chietto bieco  era  in  quel  momento  cosi  fuori  di  strada,  che 
nell' uscire  gli  lasciò  battere  il  naso  contro  la  merletta.  Il 
conte  mosse  verso  di  lui  un  tacito  e  impotente  gesto  di 
preghiera,  di  paura  e  di  disperazione  ;  uno  di  quei  gesti  che 
annaspano  per  aria  le  braccia  di  un  naufrago  prima  di  ab- 
bandonarsi alla  corrente.  Indi,  quando  l' uscio  fu  rinchiuso, 
si  rassettò  la  veste  gallonata,  e  alzò  timidamente  gli  occhi 
come  per  dire:  — portiamola  con  dignità! 

—  Ho  piacere  eh*  ella  mi  abbia  accolto  con  tanta  confi* 
denza — riprese  allora  il  Venchieredo  ;  -*-  ciò  dimostra  chiaro 
che  finiremo  coU*  intenderci.  E  in  fin  dei  conti  l'ha  anche 
fatto  bene;  perchè  debbo  appunto  intrattenerla  d'un  afiare 
di  confidenza.  N'è  vero  che  c'intenderemo,  signor  conte? 
—  aggiunse  il  volpone  awicinandosegli  per  stringergli  fiu^ 
bescamente  la  mano. 

Il  signor  conte  fu  discretamente  consolato  di  quel  se- 
gno d'affetto;  si  lasciò  strìnger  la  mano  con  una  leggiera 
impazienza,  e  non  appena  la  senti  libera  se  la  nascose 
frettolosamente  nella  tasca  della  zimarra.  Credo  che  gli 
tardasse  l' ora  di  correre  a  lavarsela,  perché  il  viee-capitano 
non  fiutasse  da  Portogruaro  l' odore  (ti  quella  stretta. 

—  Si,  signore; — rispose  egli  impiastricciando  un  sor* 


CAPITOLO  QUARTO.  197 

risetto  che  per  la  fatica  gli  cavò  dagli  occhi  due  lagrime; 
si,  signore,  credo...  anzi...  ci  siamo  intesi  sempre! 

—  Ben  parlato,  giuraddio  !  — soggiunse  V  altro  seden- 
dogli allato  sopra  una  poltroncina.  —  Ci  siamo  sempre  in- 
tesi, e  e'  intenderemo  anche  questa  volta  in  barba  a  chiun- 
que. La  nobiltà,  per  quanto  diversa  di  costumi,  d' indole  e 
di  attinenze ,  ha  pur  sempre  interessi  comuni  ;  e  un  torto 
fatto  ad  UDO  dei  suoi  membri  ricade  sopra  tutti.  E  cosi  è 
necessario  star  bene  uniti,  e  darsi  mano  1*  un  V  altro,  e  aiu- 
tarsi in  quello  che  si  può  per  mantenere  inviolati  i  nostri 
privilegi.  La  giustizia  va  bene,  anzi  benissimo...  per  quelli 
die  ne  abbisognano.  Io  per  me  trovo  che  di  giustizia  ne  ho 
il  mio  bisogno  in  casa  mia,  e  chi  vuol  farmela  a  mio  di- 
spetto mi  secca  a  tutto  potere.  N*  è  vero  che  anche  a  lei, 
signor  conte ,  non  garba  per  nullai  questa  pretesa  che 
hanno  taluni  di  volersi  immischiare  nei  fatti  nostri?... 

—  Eh...  anzi...  la  cosa  è  chiara, — balbettò  il  contOpChe 
s*  era  seduto  macchinalmente  anche  lui,  e  di  tutte  quelle 
parole  non  altro  avea  udito  che  un  suono  confuso,  e  un  in- 
tronamento, come  d'una  macina  che  gli  girasse  negli  orecchi. 

—  Di  più,  — continuò  il  Venchìeredo, — la  giustizia  di 
quei  cotali  non  è  sempre  né  la  più  pronta,  né  la  meglio 
servita  ;  e  chi  volesse  ubbidire  puerihnente  a  lei  potrebbe 
trovarsi  alle  prese  con  chi  è  di  diverso  parere,  ed  ha  ai 
suoi  comandi  un*  altra  giustizia  ben  altrimenti  spiccia  ed 
operativa!  — 

.  Queste  frasi  pronunciate  una  per  una ,  e  sarei  per  dire 
sottosegnate  dall'accento  fermo  e  riciso  del  parlatore,  scos- 
sero profondamente  U  timpano  del  conte  ;  fecero  eh*  egli 
alzasse  un  viso  non  so  se  più  scandalezzato  o  impaurito 
dell'averle  comprese.  Siccome  per  altro  il  dimostrarsene  of- 
feso poteva  esporlo  a  qualche  spiacevole  schiarimento,  cosi 
fii  abbastanza  diplomatico  per  ricorrere  una  seconda  volta 
ài  solito  sorriso,  cbe  gli  ubbidì  meno  ritroso  di  prima. 


198  LE  CONFESSIONI  B' UN  OTTUAGENARIO. 

—  Vedo  ch'ella  mi  ha  capito, — tirò  innanzi  l'altro, 
—  eh'  ella  è  in  grado  di  pesare  la  forza  delle  mie  ragionif 
e  che  il  favore  eh'  io  vengo  a  chiederle  non  sembrerà  né 
strano,  né  soverchio.  — 

Il  conte  allargò  bene  gli  occhi,  e  trasse  una  mano  di 
tasca  per  mettersela  sul  cuore. 

—  Qualche  mala  lingua,  qualche  pettegolo  sciagurato 
e  bugiardo  che  io  fard  punire  colle  frustate,  la  non  ne  du- 
biti ,  (prosegui  il  Venchieredo)  mi  ha  usato  la  finezza  di 
mettermi  in  mala  vista  della  Signorìa  per  non  so  qaaH 
freddure  di  vecchia  data  che  non  meritano  nemmeno  di 
esser  ricordate.  Son  birberie,  sono  freddure,  tutti  lo  con* 
sentono  ;  ma  a  Venezia  si  dovette  dar  corso  all'  affare  per 
non  far  torto  al  sistema.  Ella  mi  capisce  bene;  se  si  tras- 
curassero le  denunzia  nelle  cose  frìvole,  mancherebbero  poi 
nelle  grandi,  e,  adottata  una  massima,' bisogna  accettarne 
tutte  le  conseguenze.  Insomma  io  lo  so  dì  sicuro ,  che  a 
malincuore  si  comandò  di  colassù  l'istituzione  di  quel  tal 
processo...  ella  intende  bene...  quel  protocollo  segreto... 
a  carico  di  quel  mastro  Germano. 

—  Se  fosse  qui  il  cancelliere... — mormorò  con  un  rag- 
gio di  speranza  in  volto  il  conte  di  Fratta. 

—  No,  no;  non  voglio  ora  né  pretendo  ohe  misi 
spiattelli  il  processo,— riprese  il  Venchieredo. — Mi  basta 
ricordarglielo,  e  avergfi  dimostrato,  che  non  per  diffidenza 
contro  di  me  ,  né  per  l'entità  della  cosa ,  ma  che  per  un 
solo  costume  di  buon  governo  si  venne  a  quel  tal  decreto... 
Già  è  inutile  che  mi  dilunghi  di  piò.  Al  fatto  anche  a  Ve* 
nezia  non  sarebbero  malcontenti  di  veder  troncato  l'affare; 
e  cosi  succede  sempre  che  nell* applicazione  conviene  aoh 
morbidire  e  correggere  ciò  che-v'  ha  di  troppo  ruvido  e  ge- 
nerale nelle  massime  di  Stato.  Ora,  signor  conte,  tocca  a 
noi,  tra  buoni  amici,  interpretare  le  nascoste  intenzioni  dei 
serenissimi  inquisitori.  Lo  spirito,  ella  lo  sa  meglio  di  me, 


CAPITOLO  QUARTO.  199 

va  sopra  ki  feUera;  ed  io  h  assioure,  che  «e  la  lettera  le 
comanda  di  andar  innanzi»  lo  spirito  invece  le  consiglia  di 
dar  «a  frego  su  tutto.  In  confidenza  ebbi  anche  da  Venezia 
comunicazioni  di  questo  tenore  :  e  lei  già  indovina  i\ 
mnso.,.  cea un  onesto  eomprome^sso...  con  un  buon  mezzo 
temine,  ai  potrebbe... 

|I  conte  aBargava  sempre  più  ^li  ocdii,  e  si  stracciava 
colle  ditai  merleHi  deUa  camicia;  a  questo  punto  tutto  il 
respiro  »  che  gU  sii  era  compresso  nel  petto  per  la  grande 
agitazione,  usci  rumorosQn^onte  in  una  sbuffata. 

—  Oh  non  pigli  soggezione  di  ciò!  —  rispose  l'al- 
tro. —  La  cosa  6  più  facile  eh'  ella  non  crede.  £  fosse  an- 
che difficilissima,  bisognerebbe  tentarla  per  ubbidire  allo 
spirito  del  serenissimo  Consiglio  dei  Dieci.  Allo  spirita,  si 
ricordi  bene,  non  alla  lettera!...  Poictà  del  resto  la  giusti- 
zia ddla  Serenissima  non  può  volere  che  un  eccellentissimo 
signore,  com*  ella  è,  si  trovi  quando  che  sia  in  gravi  im- 
barazzi, per  essere  sta^  troppo  ligio  alle  apparenze  d*  un 
decreto.  Si  figuri!  mettere  un  giurisdicente  in  lotta  con  tutti 
i  suoi  colleghi!...  Sarebbe  ingratitudine,  sarebbe  una  ne- 
quizia ìmpeidonabile  contro  di  lei!... 

Al  povero  giurisdicente  che  ($Qir  acume  della  paura 
intendeva  meravigliosamente  tutti  questi  discorsi,  i  sudori 
freddi  venivano  giù  per  le  tempia,  come  gli  sgoccioli  d*unà 
torcia  in  un  giorno  di  processione.  JI  dover  risponder^,  il 
non  voler  dire  né  si,  nò  no,  era  tal  tormento  per  lui,  che 
avr^e  preferito  cedere  tutti  i  suoi  diritti  giurisdizionali 
per  esserne  liberalo.  Ma  alla  fin  fine  gli  parve  aver  trovato 
il  vera  modo  di  cavarsela.  Figuratevi  che  talentone.!...  Avea 
pBoprìo  trovato  una  gran  novità  ! 

—  Ma...  col  tempo...  vedremo...  combineremo... 
-r<r  Eh,  che  tempo  d'Egitto!  —saltò  su  con  ujia  bella 
stizza  il  Venchieredo. — Chi  ha  tempo  non  aspetti  tempo, 
eonte  carissimo  !  —  Io,  per  esempio,  se  fossi  in  lei,  vorrei 


200  LE  CONFESSIONI  D' UN  OTTUAGENARIO. 

dire  subito,  e  per  le  mie  buone  ragioni:  domani  non  si  po- 
trà più  parlare  di  questo  processo  ! 

—  Per  esempio  !  Come  è  possibile?  — *  sclamò  il  conte 
di  Fratta. 

—  Ah  ,  vedo  che  torniamo  a  raccostarsi ,  soggiunse 
r  altro  —  chi  cerca  il  mezzo  è  già  persuaso  della  massima. 
E  il  mezzo  è  bello  e  trovato.  Tutto  sta  che  lei,  signor 
conte,  sia  disposto  ad  accontentare,  com*  è  di  dovere,  i  de- 
siderii  segreti  del  Consiglio  dei  Dieci  ed  i  miei!  «^ 

Quel  miei  fu  pronunciato  in  maniera,  che  ricordò  Io 
scoppio  d*una  trombonata. 

—  Si  figuri!...  Son  dispostissimo  io!  — balbettò  il 
pover  uomo.  —  Quando  ella  mi  assicura  che  anche  quelli 
di  sopra  vogliono  cosi  ! . . . 

'  —  Sicuro,  pel  miifor  male,  — prosegui  il  Venohieredo. 
—  Sempre  intesi  che  tutto  debba  succedere  per  caso,  e 
qui  è  il  bandolo  della  matassa.  Una  buona  parola  a  Ger- 
mano, mi  capisce!...  un  pò* di  esca  e  un  acciarino  battuto 
su  quelle  carte,  e  non  se  ne  parla  più. 

—  Ma  il  canceUiere? 

—  Non  parlerà,  stia  quieto!  ho  una  parola  anche  per 
lui.  Cosi  si  desidera  da  quelli  che  stanno  in  alto;  e  cosi 
desidero  anch'io:  non  che  la  cosa  possa  aver  conseguenze 
a  mio  danno;  ma  mi  dorrebbe  dover  fare  qualche  rappre- 
saglia a  un  uomo  del  suo  merito.  Il  castelhino  di  Venchie- 
redo  subire  un  processo  da  un  suo  parili..  S'immagini!  il 
decoro  non  me  lo  permette.  Insisterò  io  stesso  perchò  quel 
processo  lo  si  istituisca  altrove  ;  a  Udine,  a  Venezia,  che  so 
io,  allora  mi  purgherò,  allora  mi  difenderò.  Qui,  ella  vede 
bene,  è  impossibile;  io  non  devo  sopportarlo  a  costo  d'ai» 
mazzarne,  non  che  uno,  mille!  — 

Il  conte  di  Fratta  tremò  tutto  da  capo  a  piedi;  ma 
oggimai  si  era  avvezzato  a  quei  sussulti  importuni,  e  trovò 
fiato  da  soggiungere  : 


CAPITOLO  QUAUTO.  201 

—  Ebbene,  Eccellenza,  e  non  si  potrebbe  addirittura 
mandarle  a  Venezia  quelle  carte  inconcludenti?... 

—  Oibò — s'affrettò  ad  interromperlo  il  Venchieredo. 
—  Non  le  ho  detto  ch'io  voglio  che  le  sieno  abbruciate?... 
Cioè  ,  m' intendeva  dire,  che  essendo  inconcludenti  non 
e*  è  ragione  da  incomodarne  il  messo  postale. 

—  Quand*  è  cosi, — rispose  a  voce  bassa  il  conte,  — 
quand'é  cosi  le  abbrucieremo...  domani. 

—  Le  abbrucieremo  subito ,  —  ripigliò  alzandosi  il 
castellano. 

—  Subito?...  subito,  vuole?...  — Il  conte  alzò  gli  oc- 
chi, che  di  togliersi  da  sedere  non  si  senti  in  quel  punto 
la  benché  minima  volontà.  Gonvien  supporre  per  altro  che 
là  faccia  del  suo  interlocutore  fosse  molto  espressiva,  per- 
chè immantinente  soggiunse;  Si,  si,  ella  ha  ragione!... 
Subito  vanno  abbruciate;  subito!... 

E  allora  con  gran  fatica  si  mise  in  piedi,  e  mosse  verso 
r  uscio  che  non  sapeva  più  in  qnal  mondo  si  fosse.  Ma  ap- 
punto mentre  toccava  il  saliscendi,  una  voce  modesta  e 
piagnolosa  domandò  con  permesso  ? ,  e  T  umile  Fulgenzio 
con  un  piego  tra  mano  entrò  nella  sala. 

—  Cos'hai,  cosa  c'è,  chi  ti  ha  detto  d'entrare? — chiese 
tutto  tremante  il  padrone. 

—  Il  cavallante  port»  da  Portogruaro  questa  missione 
pressantissima  della  Serenissima  Signorìa,  —  rispose  Ful- 
genzio. 

—  Eh  via  !  affari  per  domattina  !  — disse  il  Venchieredo 
un  po' impallidito,  e  movendo  un  passo  oltre  la  soglia. 

—  Scusino  le  Loro  Eccellenze,  —  rispose  Fulgenzio 

r ordine  è  perentorio.  Da  leggersi  subito! 

—  Oimè  si...  leggerò  subito;  soggiunse  il  conte  infor- 
cando gli  occhiali  e  disuggellando  il  piego.  Ma  non  appena 
vi  ebbe  gettato  sopra  gli  occhi,  un  brivido  tale  gli  corse 
per  la  persona,  che  dovette  appoggiarsi  alla  porta  per  non 


202  LE  CONFESSIONI  I>*  UN  OTTUAGENARIO. 

perder  le  gambe.  Allo  stesso  tempo  anche  il  Veachieredo 
avea  squadrato  aU'iogrosso  quelle  cartaccie,  e  ne  avea  odo- 
rato il  conteimto. 

-^  Veggo  che  oggi  non  c'intenderemo,  sigpor  conte  ! — 
disse  fgli  coUa  solita  arroganza.  — Si  raccomandi  alla  pro- 
tezione del  Consiglio  dei  Dieci  e  di  Sant'Antonio  !  Io  resto 
col  piacere  di  averla  riverita.  — 

Cosi  dicendo  andò  giù  per  le  scale,  lasciando  il  giurìe- 
dicente  di  Fratta  a&tto  fuori  dei  sensi! 

—  E  cosi?. . .  se  n'  è  andato  ?  —  disse  costui  quando  rin- 
venne dal  suo  smarrimento. 

^^  Si,  Eccellenza  !  se  n*  è  andato! — ripetè  Fulgenzio. 

-^  Guarda,  guarda,  cosa  mi  scrivono  ?-— riprese  egli 
porgendo  il  piego  al  sagrestano. 

Costui  lesse  con  nessuna  sorpresa  un  mandato  for- 
male di  arrestare  il  signor  di  Venchieredo,  ove  se  ne  por- 
gesse 11  destro  senza  pericolo  di  far  baccano. 

—  Ora  ò  partito,  è  proprio  partito,  e  non  è  mia  colpa 
se  non  posso  fame  il  fermo, —-rispose  il  conte. — Tu  sei  te- 
stimonio che  egli  se  n'  è  ito  prima  eh*  io  avessi  compreso  a 
dovere  il  significato  dello  scritto  ^ 

—  Eccellenza,  io  sarò  testimonio  di  tutto  quello  che 
comanda  lei! 

—  Pure  sarebbe  stato  meglio  che  il  cavallante  avesse 
tardato  una  mezz'ora!...  -^ 

Fulgenzio  sorrise  da  par  suo;  e  il  conte  andò  in  cerea 
del  cancelliere,  per  partecipargli  il  nuovo  e  più  terribile  im- 
broglio nel  quale  erano  invischiati. 

Chi  fosse  Fulgenzio,  e  quale  il  suo  uffizio ,  voi  ve  lo 
immaginerete  come  me  lo  immagino  io  ;  ed  erano  frequenti 
simili  ca&i,  nei  quali  la  Signoria  di  Venezia  adoperava  il 
più  abietto  servidorame  per  invigilare  la  fedeltà  e  lo  zelo 
dei  padroni.  Quanto  al  Venchieredo,  in  onta  alla  sua  appa- 
rente tracotanza,  ne  ebbe  una  gran  battisoffia  dalla  lettura 


CAPITOLO  OVAMO.  20? 

di  quella  nota,  perocché  comprese  di  volo  che  gli  si  voleva 
far  la  festa  senza  misericordia:  perciò  sulle  prime  vinsero 
gli  argomenti  della  paura.  Poco  appresso  tornò  a  confidare 
nella  propria  furberia,  nelle  potenti  attinenze ,  nella  mol- 
lezza del  governo  ;  e  cosi  tornò  daccapo  a  tentare  lo  scap- 
patoie. La  prima  ispirazione  sarebbe  stata  di  saltar  sull' II- 
lirio  ;  e  vedremo  in  seguito  se  ebbe  torto  o  ragione  a  non  darle 
retta.  Ma  poi  pensò  che  non  sarebbe  stato  si  hàìe  il  cattu* 
rar  lui  senza  qualche  gran  chiasso,  e  alla  peggio  per  fuggire 
di  là  dall'  Isonzo  ogni  ora  gli  pareva  buona.  Il  desiderio  di 
vendicarsi  ad  un  colpo  di  Germano,  del  cappellano,  dello 
Spaccafumo  e  del  conte,  e  di  imporre  le  ragioni  deHt 
forza  anche  sulla  Serenìssima  Signoria,  la  vinse  a  lung» 
andare  in  quel  suo  animo  feroee  e  turbolente^*  Rimase 
dunque,  trascinato  dalla  paura  a  maggiori  temerità. 


204  LE  GONFESSIOra  &  UH  OTTUiLOENARIO. 


CAPITOLO  QUINTO. 


L'ultimo  assedio  del  castello  di  Fratta  nel  1786,  e  le  prime  mie  gesta.  — 
Felicità  di  due  amanti,  angosciose  trepidazioni  di  due  monsignori  e 
strano  contegno  di  due  cappuccini.  —  Germano,  portinajo  di  Fratta,  è 
ammazzato,  il  castellano  di  Venchieredo  Ta  in  galera.  Leopardo  Pro- 
Tedoni  prende  moglie,  ed  io  studio  il  latino.  Fra  tutti  non  ni  par 
d' essere  il  più  infelice. 


Gli  è  della  storia  delia  mia  vita  come  di  tutte  le  altre, 
credo.  Essa  si  diparte  solitaria  da  una  cuna  per  Trapporsi 
poi  e  divagare  e  confondersi  coli*  infinita  moltitudine  delle 
umane  Ticende ,  e  tornar  solitaria,  e  sol  ricca  di  dolori  e  di 
rimembranze,  verso  la  pace  del  sepolcro.  Cosi  i  canali  irri- 
gatori della  pingue  Lombardia  sgorgano  da  qualche  lago 
alpestre  o  daunafiumiera  del  piano,  per  dividersi,  suddivi 
dorsi  e  frastagliarsi  in  cento  ruscelli,  in  mille  rigagnoli  e  ri- 
voletti :  più  in  giù  l'acque  si  raccolgono  ancora  in  una  sola 
corrente  lenta,  pallida,  silenziosa,  che  sbocca  nel  Po.  É  me- 
rito 0  difetto  ?  —  Modestia  vorrebbe  eh'  io  dicessi  merito  ; 
giacché  i  casi  miei  sarebbero  ben  poco  importanti  a  rac- 
contarsi ,  e  le  opinioni  e  i  mutamenti  e  le   conversioni 
non  degne  di  essere  studiate ,  se  non  si  intralciassero 
nella  storia  di  altri  uomini  che  si  trovarono  meco  sullo 
stesso  sentiero,  e  coi  quali  fui  temporaneamente  compagno 
di  viaggio  per  questo  pellegrinaggio  del  mondo.  Ma  saranno 
queste  le  mie  confessioni?  0  non  somiglio  per  cotal  modo 
alla  donnicciuola  che  in  vece  de'  proprii  peccati  racconta  al 
prete  quelli  del  marito  e  della  suocera ,  o  i  pettegolezzi 
della  contrada?  -^  Pazienza!  —  L'uomo  è  cosi  legato  al 
secolo  in  cui  vive,  che  non  può  dichiarare  l'animo  suo  senza 
riveder  le  buccio  anche  alla  generazione  che  lo  circonda. 
Come  i  pensieri  del  tempo  e  dello  spazio  si  perdono  nel- 


CAPITOLO  QUINTO.  205 

l'infinito,  cosi  1*  uomo  d' ogni  lato  si  perde  nell* umanità. 
Gli  argini  dell'egoismo,  dell* interesse  e  della  religione 
non  bastano;  la  filosofia  nostra  può  aver  ragione  nella 
pratica  ;  ma  la  sapienza  inesorabile  dell*  India  primitiva  si 
vendica  dei  nostri  sistemi  arrogantelli  e  minuziosi  nella 
piena  verità  della  metafisica  eterna. 

Intanto  avrete  notato  che  nel  racconto  della  mia  in- 
fanzia i  personaggi  mi  si  sono  moltiplicati  intomo,  che  é 
un  vero  spavento.  Io  stesso  ne  sono  sgomentato;  come  qneHa 
strega  che  sì  spaventava  dei  diavoli  dopo  averli  impruden- 
temente evocati.  Éuna  vera  falange  che  pretende  camminar 
di  fronte  con  me ,  e  col  suo  strepito  e  colle  sue  ciarle  ral- 
lenta di  molto  quella  fretta  eh*  io  avrei  d*  andar  innanzi. 
Ma  non  dubitate  ;  se  la  vita  non  è  una  battaglia  campale, 
è  però  un  viluppo  continuo  di  scaramuccio  e  badalucchi 
giornalieri.  Le  falangi  non  cadono  a  schiere  come  sotto  al 
fulminar  dei  cannoni,  ma  restano  scompaginate,  decimate, 
dbtrutte  dalle  diserzioni,  dagli  agguati,  dalle  malattie.  I 
compagni  della  gioventù  ci  lasciano  ad  uno  ad  uno ,  e  ci 
abbandonano  alle  nuove  amicizie,  rade,  guardinghe,  intere»» 
saie  della  virilità:  Da  questa  al  deserto  della  vecchiaia  ò  un 
breve  passo,  pieno  di  compianti  e  di  lagriHae.  Date  tèmpo 
al  tempo,  figliuoli  miei  !  Dopo  esservi  raggirati  con  me  nel 
hberinto  allegro,  tario  e  popoloso  degli  anni  più  verdi, 
finirete  a  sedere  in  una  poltrona,  donde  il  povero  vecchio 
stenta  a  mover  le  gambe,  e  pur  s*  affida  a  forza  di  coraggio 
e  di  meditazioni  al  futuro,  che  si  stende  al  di  qua.e  al  di  li 
della  tomba.  Ma  per  adesso  lasciate  che  vi  mostri  il  moiid« 
veicchio  ;  quel  mondo,  che  bamboleggiava  ancora  alla  fine 
del  secolo  scorso ,  prima  che  il  magico  soffio  della  rivolu- 
zione francese  gli  rinnovasse  spirito  e  carni.  La  gente  d'i^ 
lora  non  è  quella  d' adesso  :  guardatela  e  fatevene  specchio 
d'imitazione  nel  poco  bene,  e  di  correzione  nel  molto  malei. 
Io  raperstite  di  qaella  nidiata  he  il  diritto  di  parlar  chiaro: 


1 


206  LE  CONFESSIONI  D' VN  OTTUAGENÀRIO. 

iùi  apvrete  qiMHo   di   giudicar  noi   e  voi   dopoehè  aTrò 
parlato. 

Non  mi  rieordo  più  quanti,  ma  certo  pochissimi  giorni 
dopo  r  abboccamento  dei  castellano  di  V^chieredo  col 
conte  ^  il  paese  di  Fratta  fu  verso  sera  turbato  da  un*  im- 
provvisa invasione.  Erano  villani  e  contrabbandieri  che 
scappavano,  e  dietro  a  loro  cernide,  buli  e  cavallanti  che 
scorazzai^no  alla  rinfusa,  sbraitando  sulla  piazza,  por- 
potendo  malamente  i  contadini  che  incontravano,  e  facendo 
-il  più  gran  subbu^io  che  si  potesse  vedere.  Al  primo  sus- 
surrare di  quella  gentaglia  la  contessa ,  eh'  era  uscita  con 
inanaìgmire  di  Sant'  Andrea  e  colla  Rosa  per  la  sua  passeg- 
giata del  dopopranzo,  s'affrettò  a  rinchiudersi  in  castello, 
e  la  fece  svegliare  il  marito  perchè  vedesse  che  cos'era  quella 
novift.  Il  conte ,  che  da  una  settimana  non  potea  dormire 
che  con  nn  occhio  solo ,  scese  precipitosamente  in  cucina; 
in  breve  tempo  il  cancelliere,  monsignor  Orlando,  Mar- 
chetto, Fnlgensio ,  il  fattore  e  il  capitano  gli  furono  intomo 
•coUa  ocra  più  spaventata  del  mondo.  Oramai  ognuno  aveva 
'Capilo  che  noiì  sarebbero  tornati  con  tanta  facilità  alla  calma 
d' una  volta  ;  e  ad  ogni  nuovo  segno  di  burrasca  la  paura 
raddoppiava,  «omeneil*  animo  del  convalescente  ai  sintomi 
d^una  recidiva.  Anche  quella  sera  toccò  al  capitano  San- 
dracca e  a  tre  de'  suoi  assistenti  fare  il  cuor  del  leone ,  e 
uscire  alla  scoperta.  Ma  non  passarono  cinque  minuti  eh'  essi 
«rano  già  tornati  colla  coda  fra  le  gambe,  e  con  Aessuna 
^volontà  di  ritentare  l'esperimento.  Quella  masnada  che  tu* 
«iMbna^  in  piazza  era  la  sbirraglia  di  Venehieredo,  e  non 
foiKew  disposta  per  nulla  alla  ritirata.  Graetano  dal  quartier 
•féaeirale  dell'osteria  giurava  e  spergiurava  die  avrebbe 
diéteo  a  poli  i  contrabbandieri,  e  obe  (piielli  ^e  oi  erano 
«iftigìati  in  oastdle  l'avrebbero  pagata  più  cara  degli  altri. 
E^i  pretendeva  che  li  in  paese  fosse  ima.  lega  stabilita  per 
foodare  i  diritti  del  Fisco,  e  che  il  cappellano  ed  il  coniane 


CAPITOLO  QUINTO.  207 

fossero  i  caporioni.  —  Ma  era  venuto  il  momento,  dieera 
egli ,  di  sterniinare  questa  combriccola ,  e  giacdhè  cbi  do- 
veva tutelare  le  leggi  nel  paese  se  ne  mostrava  il  più 
impudente  nemico ,  a  loro  toccava  adempiere  i  decreti 
della  Serenissima  Signoria,  e  farsi  grandissimo  merito  con 
queir  impresa. 

—  Germano,  Germano,  alzali  ponte  levatoio,  e  spranga 
bene  il  portone  ! — si  mise  a  strillare  il  conte ,  poiché  ebbe 
udito  tutta  questa  tiritera  di  insulti  e  di  fandonie. 

—  Il  ponte  r  ho  già  alzato  io,  eccellenza  !  — rispose  il 
capitano  -^  anzi  per  maggior  sicurezza  V  ho  fatto  gettar 
nel  fossato  da  tre  dei  miei  uomini,  perchè  le  carrucole  non 
volevano  girare. 

—  Benissimo,  benissimo  !  chiudete  le  finestre,  e  chiu- 
dete tutti. gli  usci  a  catenaccio  :  —  soggiunse  11  eonte.  •>— 
Che  nessuno  osi  metter  piede  fuori  del  castello  ! 

—  Sfido  io  a  moversi  ora  che  è  rovinato  il  ponte  !  — 
osservò  il  cavallante. 

—  Mi  pare  che  il  ponticello  della  scuderìa  ci  assicuri 
una  sortita  in  caso  di  bisogno , — replicò  sapientemente  il 
capitano. 

—  No,  no ,  non  voglio  sortite  !  -^  tornò  a  gridare  il 
conte.  —  Buttate  giù  subito  anche  il  ponticello  della  scu- 
deria :  io  metto  da  questo  punto  il  mio  castello  in  istato 
d*  assedio  e  di  difesa. 

—  Faccio  osservare  a  Sua  Eccellenza  che  rotto  quel 
ponte  non  si  saprà  più  donde  uscire  per  le  provvigioni 
della  giornata  ,  —  obbiettò  il  fattore  inchinandosi. 

—  Non  importa  !  dice  bene  mio  marito  ! — rispoèela 
contessa  che  era  la  più  spaventata  di  tutti.  — Voi  pensate 
ad  ubbidire  e  a  demolir  tosto  il  ponticello  delle  scuderie  :     I 
non  e*  è  tempo  da  perdere  !  Potremmo  esser  assassinati  da    { 
un  momento  ali*  altro.  — 

Il  fattore  s'inchinò  più  profondamente  di  primtf,  e 


208  LE  CONFESSIONI  D'  13N  OTTUAGENARIO. 

usci  per  adempiere  air  incarico  ricevuto.  Un  quarto  d' ora 
dopo  le  comunicazioni  del  castello  di  Fratta  col  resto  del 
mondo  erano  intercettate  affatto ,  e  il  conte  e  la  contessa 
respirarono  di  miglior  voglia.  Solamente  monsignor  Or- 
lando, che  pur  non  era  un  eroe,  s*  arrischiò  di  mostrare 
qualche  inquietudine  sulla  difficoltà  di  procacciarsi  la  solita 
quantità  di  manzo  e  di  vitello  per  V  indomane.  Il  si- 
gnor conte,  udite  le  rimostranze  del  fratello  ,  ebbe  campo 
di  mostrare  V  acume  e  la  prontezza  del  suo  genio  ammini- 
strativo. 

—  Fulgenzio, — diss*  egli  con  voce  solenne,  —  quanti 
neonati  ha  la  vostra  scrofa  ? 

—  Dieci,  Eccellenza  ,  —  rispose  3  sagrestano. 

—  Eccoci  provveduti  per  tutta  la  settimana,  —  rispose 
il  conte, — giacché  pei  due  giorni  di  magro  provvederà  la 
peschiera.   ■"  ^ 

Monsignor  Orlando  sospirò  angosciosamente  ricor- 
dando le  belle  orade  di  Marano ,  e  le  anguille  succolenti  di 
Caorle.  Oimè ,  che  cos'  erano  a  paragone  di  quelle  i  pescio- 
lini pantanosi  e  i  ranocchi  della  peschiera  ? 

—  Fulgenzio ,  —  prosegui  intanto  il  conte  —  farete 
ammazzare  due  dei  vostri  porcellini  ;  V  uno  per  1*  allesso  e 
r  altro  per  Y  arrosto  :  avete  inteso  Margherita  ? 

Fulgenzio  e  la  cuoca  s*  inchinarono,  alla  lor  volta  ;  ma 
sospirare  toccò  allora  a  monsignor  di  Sant'Andrea,  il 
quale  per  un  suo  incomodo  intestinale  non  potea  digerire 
la  carne  porcina ,  e  quella  prospettiva  di  una  settimana 
d*  assedio  con  un  simile  regime  non  gli  andava  a  sangue 
per  nulla.  Senonchè  la  contessa,  che  gli  lesse  questo 
scontento  in  viso ,  s*  affrettò  ad  assicurarlo  che  per  lui  si 
sarebbe  messa  a  bollire  una.  pollastra.  La  fisonomia  del 
canonico  si  rischiarò  tutta  d*  una  santa  tranquillità  ;  e  con 
un  buon  pollaio  anche  una  settimana  d*  assedio  gli  parve 
un  moderatissimo  purgatorio.  Allora,  dato  ordine  al  rile- 


CAPITOLO   QUINTO.  2C9 

Vintissimo  negozio  della  cucina ,  la  guarnigione  si  sparpa- 
gliò a  porre  la  fortezza  in  istato  di  difesa.  Si  appostarono 
alcuni  vecchi  moschetti  alle  feritoie  ;  si  trascinarono  due 
disusate  spingarde  nel  primo  cortile;  si  sbarrarono  le  porte 
e  le  balconate.  Da  ultimo  si  suonò  la  campanella  pel  Ro- 
sario ,  e  nessuno  lo  avea  detto  da  molti  anni  con  maggior 
divozione  che  in  quella  sera. 

La  Contessa  in  que'  momenti  era  troppo  fuori  di  sé  per 
badare  ad  altri  che  a*  se  stessa,  ma  sua  suocera  quanJo 
cominciò  ad  imbrunire  chiese  conto  della  Clara ,  perchè  la 
tardasse  tanto  a  portarle  il  suo  solito  pan  bollito.  La  Fau- 
stina, la  Pisana  ed  io  ci  mettemmo  tantosto  a  cercarla  ; 
chiama  di  qua,  corri  di  là,  non  ci  fu  verso  che  la  potessimo 
trovare.  L*  ortolano  soltanto  ci  disse  averla  veduta  uscire 
dalla  parte  delle  scuderie  un  paio  d' ore  prima  ;  ma  di  più 
egli  non  ne  sapeva ,  e  credeva  la  fosse  rientrata ,  còme  co- 
stumava,~  dalla  parte  del  piazzale  colla  signora  contèssa. 
Di  li  certo  non  avrebbe  potuto  ripassare  ,  perché  il  fat- 
tore avea  eseguito  tanto  appuntino  gli  ordini  ricevuti ,  che 
del  ponticello  non  rimaneva  vestigio.  D'altra  parte  la  notte 
cadeva  giù  buia  buia ,  e  non  eira  a  credersi  che  la  fosse 
stata  a  zonzo  in  fin  allora.  Ci  rimettemmo  dunque  in  trac- 
cia di  lei,  e  solo  dopo  un'altra  or*a  di  minute  ed  infruttuose 
indagini  la  Faustina  si  decise  a  rientrare  in  cucina,  per  dare 
aipadroni  quella  tristissima  nuova  dello  sparimento  della 
contessina. 

—  Giurabbacco!  — sclamò  il  conte  —  certo  quei  ma- 
nigoldi ce  r  hanno  portata  via  !  — 

La  Contessa  volle  affliggersene  assai,  ma  la  propria 
inquietudine  la  occupava  troppo  perchè  la  vi  potesse  rie- 
scire. 

—  Figuratevi,  —  continuava  il  marito  —  figuratevi  che 
cosa  son  capaci  di  fare*  quegli  sciagurati,  che  danno  del  con- 
trabbandiere a  me  per  poter  mettere  a  soqquadro  il  paese!  — 

I.  14 


210  LE  CONFESSIONI  D' UN  OTTUAGENARIO. 

Ma  me  la  pagheranno ,  oh  si  che  me  la  pagheranno  !  sog- 
giungeva sotto  voce  per  paura  che  non  lo  udissero  fuori  del 
girone. 

—  Si,  chiacchìBrate,  chiacchierate!  —  riprese  la  signora 
—  le  chiacchiere  son  proprio  buone  ad  aiutarvi  a  frig^^ere  l 
Ecco  che  da  tre  ore  noi  siamo  chiusi  in  rete,  e  non  avete 
pensato  a  nessuna  maniera  di  levarci  di  ragna  !...  Vi  por- 
tano via  la  figlia ,  e  voi  vi  sfiatate  a  dire  che  ve  la  paghe- 
ranno !...  Già  per  quello  che  la  costa  a  voi  ben  poco  po- 
treste pretendere  ! 

—  Come,  signora  moglie?...  Per  quello  che  la  costa 
a  me?...  Come  sarebbe  a  dire  ! 

—  Eh  se  non  intendete ,  aguzzatevi  il  cervello.  —  Vo- 
leva dire  che  dei  figli  vostri  e  di  me  stessa  e  della  nostra 
salute,  voi  vi  date  tanto  pensiero  come  di  raddrizzare  la 
punta  al  campanile.  —  (Qui  la  Contessa  fiutò  rabbiosa- 
mente una  presa.)  —  Vediamo  che  cosa  avete  pensato  per 
cavarci  d* imbroglio?...  In  qual  maniera  volete  andare 
in  traccia  della  Clara  ? 

—  Siate  buonina ,  diamine  !...  La  Clara,  la  Clara  !... 
non  c'è  poi  motivo  da  indiavolarsene  tanto.  Sapete  come 
r  è  bellina  e  costumata,  lo  son  d*  opinione  che  se  anche 
dormisse  una  notte  fuori  del  castello,  non  le  interverrà  al- 
cun-guaio.  Quanto  a  noi,  spero  che  non  vorrete  ridurci 
alle  schioppettate.  —  (La  Contessa  mosse  un  gesto  di  ri- 
brezzo e  di  impazienza.) —  Dunque  —(seguitò  T altro)  — 
proveremo  a  parlamentare  ! 

—  Parlamentare  coi  ladri  !  benone  per  diana  ! 

—  Ladri  !...  chi  vi  dice  che  sian  ladri?...  Son  messi 
di  giustizia ,  un  pò*  spicciativi ,  un  pò*  ubriachi ,  se  volete, 
ma  pur  sempre  vestiti  d*  un*  autorità  legale ,  e  quando 
sarà  loro  passata  la  scalmana ,  intenderanno  ragione.  Se 
erano  troppo  infervorati  nel  dar  la  caccia  a  due  o  tre  con- 
trabbandieri, il  vino  li  ha  fatti  stravedere,  ed  hanno  ere- 


CAPITOLO  QUINTO.  211 

duto  che  i  fuggitivi  si  siano  ricoverati  a  Fratta.  Che  cosa  c'è 
<li  straordinario  in  questo?...  Se  li  persuaderemo  che  qui  di 
contrabhandi  non  ce  n'è  mai  stata  orma,  essi  torneranno 
verso  casa  mansueti  come  agnellini. 

—  Eccellenza,  ella  si  dimentica  una  circostanza ,  — 
sMntromise  a  dire  monsignore  di  sant'Andrea.  —  Sembra 
che  i  fuggitivi  fossero  scherani  essi  pure  travestiti  da  contrab- 
bandieri^ e  cacciati  innanzi  come  pretesti  a  movere  questo 
gran  tafferuglio.  Germano  pretende  aver  conosciuto  fra  loro 
^Icun  mustacchione  di  Venchieredo. 

—  Eh  cosa  e'  entro  io!  cosa  ci  ho  a  far  io!  —sclamò 
disperatamente  il  povero  conte. 

—  Si  potrebbe  intanto'  mandar  fuori  alcuno  di  sop- 
|)iatto  che  spiasse  come  vanno  le  cose  ,  e  cercasse  conto 
della  contessina  ;  —  consigliò  il  cavallante. 

—  Oibò ,  —  cibò  1  rispose  atterrita  la  contessa.  — Sa- 
rebbe una  grave  imprudenza  ,  tanto  più  che  in  castello  si 
^scarseggia  di  gente  e  non  è  questo  il  momento  di  allonta- 
nare i  più  esperti!  — 

La  Pisana  cbe  era  appollaiata  con  me  fra  le  ginocchia 
di  Martino  ,  si  avanzò  baldanzosamente  verso  il  focolare  » 
offrendosi  ad  andar  lei  in  traccia  della  sorella  ;  ma  erano 
tanto  costernati  che  nessuno  fuori  di  Marchetto  sembrò  ac- 
corgersi di  quella  fanciullesca  e  commovente  temerità.  Per 
altro  r  esempio  non  fu  senza  frutto  ,  e  dopo  la  Pisana  io 
pure  m'offersi  ad  Uscire  in  cerca  della  contessina.  Questa 
Yolta  r  offerta  ebbe  la  fortuna  di  fermare  taluno. 

—  Davvero  tu  ti  arrischieresti  ad  andar  fuori  per  dar 
un*  occhiata?  -*  mi  domandò  il  fattore. 

—  Si  certo ,  —  soggiunsi  io,  —  alzando  la  testa  e 
guardando  fieramente  la  Pisana. 

—  Ci  andremo  insieme  ;  —  disse  la  fanciulla  che  non 
volea  parere  dammeno  di  me. 

—  Eh  no,  non  sono  affiiri  da  signorine  questi,  — -  ri- 


212  LE  CONFESSIONI  O'  UN  OTTUAGENARIO. 

prese  il  fattore  ;  —  ma  qui  Carlino  potrebbe  trarsi  d*impa&- 
ciò  a  meraviglia.  N'é  vero,  signora  contessa,  che  la  peiisata 
è  buona? 

—  In  difetto  di  meglio  non  dico  di  no; — rispose  la  si- 
gnora. —  Già  qui  dentro  un  fanciullo  di  poco  aiuto  ci  vor- 
rebbe essere,  e  fuori  invece  non  darebbe  sospetto  e  potrebbe 
mettere  il  naso  in  ogni  luogo.  Cosi  anche  Tessere  mali- 
zioso e  petulante  come  il  demonio  gli  avrà  giovato  una 
volta.  . 

—  Ma  voglio  andar  fuori  anch'  io!  anch*  io  voglio  an- 
dar in  traccia  della  Clara  !  —  si  mise  a  strillare  la  Pisana. 

—  Lei,  signorina,  andrà  a  letto  sul  momento, — riprese 
la  contessa;  e  fece  un  cenno  alla  Faustina  perché  il  co- 
mando avesse  effetto  tantosto. 

Allora  fu  una  piccola  battaglia  di  urli,  di  graffiate,  di 
morsi  ;  ma  la  cameriera  la  vinse  e  la  disperatella  fu  menata 
bellamente  a  dormire. 

—  Cosa  devo  poi  rispondere  alla  contessa  vecchia  i» 
quanto  alla  contessina  Clara? — domandò  la  donna  nell'an- 
darsene  colla  Pisana  che  le  strepitava  fra  le  braccia. 

—  Ditele  che  è  perduta,  che  non  la  si  trova,  che  tor- 
nerà domani!  — rispose  la  contessa. 

—  Sarebbe  meglio  darle  ad  intendere  che  sua  zia  di 
Cisterna  è  venuta  a  prenderla,  se  è  lecito  il  consiglio, — 
soggiunse  il  fattore. 

—  Si ,  si  !  datele  ad  intendere  qualche  fandonia  !  — 
sclamò  la  signora.  —  Che  non  la  pensi  di  farci  disperare» 
che  dei  crucci  ne  abbiamo  anche  troppi. 

La  Faustina  se  n'andò,  e  s'udirono  i  pianti  delia  Pi- 
sana dileguarsi  lungo  il  corritoio. 

—  Ora  a  noi,  serpentello,  —  mi  disse  il  fattore  pren- 
dendomi garbatamente  per  un  orecchio.  —  Sentiamo  cosa 
sarai  buono  di  fare  una  volta  uscito  dal  castello? 

—  Io?...  io  prenderò  un  giro  perla  campagna, — sog- 


CAPITOLO  QUINTO.  2i3 

giunsi ,  —  e  poi ,  come  se  nulla  fosse,  capiterò  all'osterìa , 
4ÌOV6  sono  qaei  signorì,  a  piangere  e  a  lagnarmi  di  non  po- 
^r  rientrare  in  castello...  Dirò  che  sono  uscito  nel  dopo- 
pranzo, che  era  insieme  colla  contessina  Clara  e  che  poi  mi 
^on  perduto  a  correre  dietro  le  farfalle,  e  non  ho  più  potuto 
raggiungerla.  Allora  chi  ne  sa  me  ne  darà  notizia,  ed  io  tor- 
cerò dietro  le  scuderie  a  zufolare ,  e  V  ortolano  mi  allun- 
gherà una  tavola  sulla  quale  ripasserò  il  fossato  come  Io 
avrò  passato  neir  uscire. 

—  A  meravìglia  :  tu  sei  un  paladino  !  — rispose  il  fattore. 
— Di  che  cosa  si  tratta? — mi  domandò  Martino  che  si 

-sgomentava  di  tutti  quei  discorsi  che  mi  vedeva  fare,  senza 
f)oterne  capire  gran  che. 

—  Vado  fuori  in  cerca  della  contessina  che  non  è  an- 
noerà rientrata  ;  —  io  gli  risposi  con  tutto  il  fiato  dei  polmoni. 

— (  Si,  si;  fai  benissimo,— soggiunse  il  vecchio;  — 
mal  abbi  gran  prudenza. 

—  Per  non  comprometter  noi,  —  continuò  la  contessa. 

—  Peraltro  andrà  bene  che  tu  stia  un  poco  origliando 
a  discorsi  degli  scherani  che  sono  ali*  osteria  per  conoscere 
le  loro  intenzioni, — aggiunse  il  conte.— Cosi  potremo  re 
colarci  per  le  pratiche  ulteriori. 

— ^  Sì,  si  !  e  torna  presto,  piccino  ! — riprese  la  contessa 
accarrezzandomi  quella  zazzera  disgraziata ,  cui  tante  volte 
era  toccata  una  sorte  ben  diversa.  —  Va,  guarda,  osserva, 
e  riportaci  tutto  fedelmente!  Il  Signore  ti  ha  fatto  cosi 
furbo  e  risoluto  per  nostro  maggior  benel...  Va  pure,  e 
il  Signore  ti  benedica,  e  ricordati  che  noi  stiamo  qui  ad 
attenderti  col  cuore  sospeso! 

«^  Tornerò  appena  abbia  odorato  qualche  cosa,  * —  ri- 
sposi io  con  piglio  autorevole ,  che  già  tin  d*  allora  mi 
mentiva  uomo  in  quell'accolta  di  conigli. 

Marchetto,  il  fattore  e  Martino  vennero  meco,  confor- 
ma lomi  e  raccomandandomi  di  usar  prudenza,  accortezza 


214  LE  CONFESSIONI  D'  UN  OTTUAGENÀRIO. 

e  premura.  Si  lanciò  una  tavola  da  fabbrica  nel  fosso  ;  io 
cb'era  assai  destro  in. quella  maniera  di  navigare  varcai 
felicemente  all'altra  sponda,  e  d*un  colpo  di  mano  riman- 
dai loro  lo  scafo.  Indi,  mentre  nella  cucina  del  castello  in- 
tonavano, per  consiglio  di  monsignor  Orlando,  un  seconda 
rosario,  mi  misi  fra  le  folte  ombre  della  notte  alla  mia  co- 
raggiosa spedizione. 

La  Clara  infatti,  uscita  dalla  postierla  del  castello  prima 
dei  vespri,  come  avea  riferito  l'ortolano,  non  era  più  ritor- 
nata. Credeva  ella  incontrar  la  sua  mamma  lungo  la  strada 
di  Fossalta,  e  cosi  un  passo  dietro  l'altro  era  arrivata  a  que- 
sto villaggio  senza  imbattersi  in  nessuno.  Allora  dubitò  cbo 
l'ora  fosse  più  tarda  del  consueto,  e  che  la  brigata  del  ca- 
stello avesse  dato  addietro,  appunto  durante  il  giro  da  lei 
percorso  nelF  andare  dall'orto  alla  strada.  Si  rivolse  dunque 
frettolosamente  per  ridursi  essa  pure  a  casa;  ma  non  avea 
camminato  un  trar  di  sasso,  che  lo  scalpito  di  una  pedata  la 
sforzò  a  voltarsi.  Era  Lucilio;  Lucilio  tranquillo  e  pensoso 
come  il  solito,  ma  irraggiato  in  quel  momento  da  una  gioja 
mal  celata  o  fors'anche  non  voluta  celare.  Egli  pareva  mo- 
versi appena  ;  eppure  in  un  lampo  fu  al  fianco  della  donzella, 
e  ad  ambedue  forse  quel  lampo  non  sembrò  cosi  subito  come 
il  desiderio  voleva.  Nessuna  cosa  accontenterà  mai  la  rapi- 
dità del  pensiero:  la  vaporiera  oggimai  sembra  troppo  lenta  ; 
r elettrico  un  giorno  parrà  più  pigro  e  noioso  d'un  cavallo 
di  vettura.  Credetelo  —  si  farà,  si  farà  ;  e  in  ultima  ana- 
lisi le  proporzioni  rimarranno  le  stesse,  come  nel  quadro 
ingrandito  dalla  lente.  Gli  è  che  la  mente  indovina  sopra 
di  sé  un  mondo  altissimo  ,  lontano ,  inaccessibile  ;  e  ogni 
giro,  ogni  passo,  ogni  spirale  che  si  muova,  o  si  agiti 
senza  raccostarla  a  quel  sognato  Paradiso ,  non  sembrerà 
moto  ma  torpore  e  noja.  Che  vale  andar  da  Milano  a  Pa* 
rigi  in  trentasei  ore  piuttostoché  in  duecento?  Che  vale 
poter  vedere  in  quarant'anni  dieci  volte ,  invece  che  una» 


CAPITOLO  QUINTO.  215 

le  quattro  parli  del  mondo?  Né  il  mondo  si  allarga^  né  la 
vita  si  allunga  per  ciò;  e  chi  pensa  troppo^  correrà  sempre 
fuori  di  quei  limiti  neirinfmito ,  nel  mistero  senza  luce. 
Alla  Clara  e  a  Lucilio  parve  lunghissimo  queir  attimo 
che  li  mise  l'uno  allato  dell'altra,  e  il  tempo  all'incontro 
che  camminarono  insieme  fino  alle  prime  case  di  Fratta 
passò  in  un  baleno.  E  si  che  i  piedi  andavano  innanzi 
a  malincuore;  e  senza  accorgersi,  molte  e  molte  volte 
s'erano  fermati  lungo  la  via  discorrendo  della  nonna,  del  ca- 
stellano di  Yenchieredo,  delle  loro  opinioni  in  proposito,  e 
più  anche  dì  se  stessi,  dei  proprii  affetti,  del  bel  cielo  che 
li  innamorava,  e  del  bellissimo  tramonto  che  li  fece  restare 
lunga  pezza  estatici  a  contemplarlo. 

^  Ecco  come  io  vorrei  vivere  !  —  sclamò  ingenua- 
mente la  Clara. 

—  Come?  Oh  me  lo  dica  subito!  —  soggiunse  Lu- 
cilio colla  sua  voce  più  bella.  Ch'io  vegga  se  sono  capace  di 
comprendere  i  suoi  desiderii  e  di  parteciparne  ! 

—  Davvero  ho  detto  che  vorrei  vivere  cosi ,  —  riprese 
la  Clara;  —  ed  ora  non  saprei  spiegare  il  mio  desiderio. 
Vorrei  vivere  cogli  occhi  di  questa  splendida  luce  di  cielo  ; 
colle  orecchie  di  questa  pace  allegra  ed  armoniosa  che  cir- 
conda la  natura  quando  si  addormenta  ;  e  coli'  anima  e  col 
cuore  in  quei  dolci  pensieri  di  fratellanza,  in  quei  grandi 
affetti  senza  distinzione  e  senza  misura,  che  sembrano  na- 
scere dallo  spettacolo  delle  cose  semplici  e  sublimi  \ 

—  Ella  vorrebbe  vivere  di  quella  vita,  che  la  natura 
aveva  preparato  agli  uomini  savii,  uguali,  innocenti!  —  ri- 
spose mestamente  Lucilio. — Vita  che  nei  nostri  vocabolari 
ha  nome  di  sogno  e  di  poesia.  Oh  si!  la  comprendo  benissi- 
mo; perché  anch'io  respiro  l'aria  imbalsamata  dei  sogni,  e 
mi  affido  alle  poesie  della  speranza,  per  non  rispondere  col- 
l'odio  all'ingiustizia  e  colla  disperazione  al  dolore.  Vegga 
un  po' come  siamo  disposti  a  sproposito.  Chi  ha  braccia 


216  LE  CONFESSIONI  D*  UN   OTTAUGENARIO. 

non  ha  cervello,  chi  ha  cervello  non  ha  cuore,  chi  ha  cuore 
e  cervello  non  ha  autorità.  Dio  sta  sopra  dì  noi,  e  Io  dicono 
giusto  e  veggente.  Noi  figliuoli  di  Dio,  ciechi,  ingiusti  ed 
oppressi,  colla  voce,  cogli  scritti,  colle  opere  lo  neghianao 
ad  ogni  momento.  Neghiamo  la  sua  provvidenza ,  la  sua 
giustizia,  la  sua  onnipotenza!  — É  un  dolore  vasto  come 
il  mondo,  duraturo  quanto  i  secoli,  che  ci  sospinge,  ci  in- 
calza, ci  atterra;  e  un  giorno  alfine  ci  fa  risowenire  che 
siamo  ugnali,  tutti,  ma  solo  nella  morte!... 

—  Nella  morte,  nella  morte!!  dica  nella  vita,  nella 
vera  vita  che  durerà  sempre  !  —  sclamò  come  inspirata  la 
Clara  ;  —  ed  ecco  dove  Dio  risorge ,  e  torna  ad  aver  ragione 
sulle  contradìzioni  di  quaggiù. 

—  Dio  dev'  essere  dappertutto ,  —  soggiunse  Lucilio 
con  una  tal  voce,  nella  quale  un  divoto  avrebbe  desiderato 
maggior  calore  di  fede.  Ma  la  Clara  non  ci  vide  entro  nes- 
sun dubbio  in  quelle  parole,  ed  ei  ben  lo  sapeva  che  sarebbe 
stato  cosi;  giacché  altrimenti  non  avrebbe  parlalo. 

—  Si,  Dio  è  dappertutto!  — riprese  ella  con  un  sorriso 
angelico  ,  mandando  gli  occhi  per  ogni  parte  d4J[f  cielo  — 
non  lo  vede,  non  lo  sente,  non  lo  respira  dovunque  ?  —  I 
buoni  pensieri,  i  dolci  affetti ,  le  passioni  soavi,  donde  ci 
vengono  se  non  da  lui?...  Oh  io  lo  amo,  io  lo  amo  il  mio 
Dio ,  come  fonte  di  ogni  bellezza  e  di  ogni  bontà  ! 

Se  mai  vi  fu  argomento  che  valesse  a  persuadere  un 
incredulo  d'alcuna  verità  rehgiosa,  fu  certo  l'aria  divina 
che  si  diffuse  in  quel  momento  sulle  sembianj^e  di  Clara. 
L'immortalità  si  stampò  a  caratteri  di  luce  su  quella  fronte 
confidente  e  serena,  nessuno  certo  avrebbe  osato  dire  che 
in  tanto  prodigio  d'intelligenza,  di  sentimento  e  di  bellezza, 
la  natura  avesse  provveduto  soltanto  ad  ammannire  un  pa- 
scolo ai  vermi.  Vi  sono,  si,  faccio  morte  e  petrigne,  sguardi 
biechi  e  sensuali,  persone  gravi,  curve,  striscianti,  che  pos- 
sono accarezzare  col  loro  sucido  esempio  le  spaventose 


CAPITOLO   QUINTO.  217 

Lntasie  dei  materialisti;  e  ad  esse  parrebbe  di  doversi  ne- 
gare r  eternità  dello  spirito,  come  agli  animali  o  alle  piante. 
Ma  fra  tanta  ciurma  semimorta  si  erge  in  alto  qualche 
fronte  che  sembra  illuminarsi  d'una  luce  sovrumana:  di- 
nanzi a  questa  il  cinico  va  balbettando  confuse  parole;  ma 
non  può  impedire  che  non  gli  tremoli  in  cuore  o  speranza 
0  spavento  d*  una  vita  futura.  —  Quale?  chiedono  i  filosofi. 

—  Non  chiedetelo  a  me,  se  sventura  vuole  che  non  vi  fac- 
cia contento  quella  sapienza  secolare  che  si  è  condensata 
nella  fede.  Chiedetelo  a  voi  stessi.  —  Ma  certo  se  la  ma- 
teria organica,  anche  sciolta  la  compagine  umana,  seguita  a 
fermentare  ed  a  vivere  materialmente  nel  grembo  della 
terra,  lo  spirito  pensante  dovrà  agitarsi  tuttavia,  e  vivere 
spiritualmente  nel  pelago  dei  pensieri.  Il  moto  che  non  sì 
arresta  mai  nel  congegno  affaticato  delle  vene  e  dei  nervi, 
potrà  retrocedere  o  acquietarsi  nelF  instancabile  e  sottile 
elemento  delle  idee?  —  Lucilio  si  fermò  cogli  occhi  quasi 
estatici  ad  ammirare  le  sembianze  della  sua  compagna.  Al- 
lora un  riverberò  di  luce  gli  lampeggiò  sul  volto,  e  per  la 
prima  volt#;  un  sentimento  non  tutto  suo  ma  comandatogli 
dai  sentimenti  altrui,  si  fece  strada  nelle  pieghe  tenebrose 
del  suo  cuore.  Si  riebbe  per  altro  da  quella  breve  sconfitta, 
per  tornare  tristamente  padrone  di  sé. 

—  Divina  poesia  !  diss'  egli  togliendo  gli  occhi  dal  bei 
tramonto  che  omai  si  scolorava  in  un  vago  crepuscolo. 

—  Chi  primo  si  alzò  con  te  nelle  speranze  infinite,  fu  il  vero 
consolatore  dell'  umanità.  Per  insegnare  agli  uomini  la  fe- 
licità ,  bisognerebbe  educarli  poeti ,  non  scienziati  o  ana- 
tomici. 

La  Clara  sorrise  pietosamente;  e  gli  chiese: 

—  Ella  dunque ,  signor  Lucilio ,  non  è  gran  fatto  fe- 
lice? 

—  Oh  si  lo  sono  ora ,  come  forse  non  potrò  mai  esser- 
lo 1  —  sclamò  il  giovine  stringendole  improvvisamente  una 


218  LE  CONFESSIONI  D'UN  OTTUAGENARIO. 

roano.  A  quella  stretta  scomparve  dal  volto  della  fanciulla 
lo  splendore  immortale  della  fede,  e  la  luce  tremula  e  soave 
del  sentimento  vi  si  diffuse ,  come  un  bel  chiaro  di  luna 
dopo  l'oscurarsi  vespertino  del  sole. 

—  Si,  sono  felice  come  forse  non  Io  sarò  mai  più  !  — 
prosegui  Lucilio  —  felice  nei  desideri!,  perché  i  desideri! 
miei  sono  pieni  di  speranza  ,  e  la  speranza  mi  invita  da 
lunge  come  un  bel  giardino  fiorito.  Ahimé  non  cogliete 
quei  fiori  !  non  dispiccateli  dal  loro  gracile  stelo  !  Per  cure 
che  ne  abbiate  poi ,  dopo  tre  giorni  intristiranno  ;  dopo 
cinque  non  sarà  più  in  loro  il  bel  colore ,  il  soave  pro- 
fumo! Alla  fine  cadranno  senza  remissione  nel  sepolcro 
della  memoria  ! 

— No,  non  chiami  la  memoria  un  sepolcro  ! — soggiunse 
con  forza  la  Clara.  —  La  memoria  è  un  tempio,  un  altare  ! 
Le  ossa  dei  santi  che  veneriamo  sono  sotterra,  ma  le  loro 
virtù  splendono  in  cielo.  11  fiore  perde  «la  freschezza  e  il 
profumo;  ma  la  memoria  del  fiore  ci  rimane  nell* anima,  in- 
corruttibile ed  odorosa  per  sempre  ! 

—  Dio  mio,  per  sempre,  per  sempre  !  —  sclimò  Lucilio , 
correndo  colla  veemenza  degli  affetti  dove  lo  chiamava  la 
opportunità  di  quegli  istanti  quasi  solenni.  —  Si,  per  sem« 
pre!  E  sìa  un  istante,  sia  un  anno,  sia  un'eternità,  questo 
sempre  bisogna  riempirlo,  satollarlo,  beatificarlo  d'amore 
per  non  vivere  abbracciati  colla  morte!  Oh  si,  Clara,  Fa- 
more  ricorre  all'infinito  per  ogni  via;  se  v'è  parte  in  noi 
sublime  ed  immortale  è  certamente  questa.  Fidiamoci  a  lui, 
per  non  diventar  creta  prima  del  tempo  ;  per  non  perdere  al- 
meno quella  poesia  istintiva  dell'  anima  che  sola  abbellisce  la 
vita!...  Si,  lo  giuro  ora;  lo  giuro,  e  mi  ricorderò  sempre 
di  questo  rapimento  che  mi  fa  maggiore  di  me  stesso.  Il 
desiderio  è  cosi  potente  da  tramutarsi  in  fede  ;  l' amor  no- 
stro durerà  sempre,  perché  le  cose  veramente  grandi  non 
finiscono  mail... — 


CAPITOLO  QUIKTO.  2i9 

Queste  parole  pronunciate  dal  giovine  con  voce  som- 
messa, ma  vibrata  e  profonda,  svegliarono  deliziosamente 
i  confusi  desiderii  di  Clara.  Non  se  ne  maravigliò  punto, 
perché  trovava  stampate  nel  proprio  cuore,  da  lungo  tempo 
le  cose  udite  allora.  Gli  sguardi,  i  colloqui,  le  arti  pazienti 
raffinate  di  Lucilio,  aveano  preparato  nell'  anima  di  lei  un 
posto  sicuro  a  queir  ardente  dichiarazione.  E  sentirsi  rìpe-< 
tere  dalla  sua  bocca  quello  che  il  cuore  aspettava  senza 
saperlo,  fu  più  che  altro  il  risvegliarsi  subitaneo  d'una  gioia 
timida  e  latente.  Successe  nell'animo  di  lei  quello  che  sulle 
lastre  del  fotografo  al  versarsi  dell'acido;  l'immagine  na- 
scosta si  disegnò  in  tutte  le  sue  forme  ;  e  se  stupì  in  quel 
momento,  fu  forse  di  non  potersi  stupire.  Per  altro  un  turba- 
mento arcano  e  non  provato  mai  le  vietò  di  rispondere  alle 
ardenti  parole  del  giovane;  e  mentre  cercava  ritrarre  la 
propria  mano  dalla  sua,  fu  costretta  anzi  a  cercarvi  un  ap- 
poggio perchè  si  sentiva  venir  meno  da  un  deliquio  di  pia- 
cere. 

—  Clara,  Clara,  per  carità  rispondi!  —  le  veniva  di- 
cendo LucHio,  sorreggendola  angosciosamente,  e  volgendo 
intorno  gli  occhi  a  spiare  se  qualcuno  veniva. 

—  Rispondimi  una  sola  parolai...  non  uccidermi  col 
tuo  silenzio,  non  punirmi  collo  spettacolo  del  tuo  dolore!... 
Perdono  se  non  altro,  perdono!...  — 

Egli  sembrava  li  li  per  cadere  in  ginocchio  tanto  pa- 
•reva  smarrito,  ma  era  un'attitudine  studiata  forse  per  dar 
fretta  al  tempo.  La  fanciulla  si  riebbe  in  buon  punto,  e  gli 
volse  per  unica  risposta  un  sorriso.  Chi  raccolse  mai  nelle 
pupille  uno  di  quei  sorrisi,  e  non  ne  tenne  poi  conto 
per  tutta  la  vita?  Quel  sorriso  che  domanda  compassione, 
che  promette  felicità,  che  dice  tutto ,  che  perdona  tutto; 
quel  sorriso  esprimente  un'anima  che  si  dona  ad  un'altra 
anima;  che  non  ha  in  sé  riverbero  alcuno  di  immagini 
mondane,  ma  che  splende  solo  d'amore  e  per  amore;  quel 


220  LE  CONFESSIONI  D*  UN  OTTUAGENARIO. 

.  sorrìso  che  comprende  o  meglio  dimentica  il  mondo  intero, 
per  vivere  e  farti  vivere  di  se  stesso,  e  che  in  un  lampo 
solo  schiude,  affratella  e  confonde  le  misteriose  profondità 
di  due  spiriti  in  un  unico  desiderio  d' amore  e  d' eternità, 
in  un  unico  sentimento  di  beatitudine  e  di  fede  !  —  Il  cielo 
che  si  aprisse,  pieno  di  visioni  divine  e  d'ine^Gsòili  splen 
dori  agli  occhi  d*un  santo,  non  sarebbe  certo  più  incante- 
vole di  quella  meteora  di  felicità ,  che  guizza  raggiante  e 
ahi  spesso  fugace  nelle  sembianze  d'una  donna.  É  una  me- 
teora ;  è  un  baleno  ;  ma  in  quel  baleno ,  più  che  in  dieci 
«nni  di  meditazioni  e  di  studii,  T  anima  travede  ì  confusi 
orizzonti  d*una  vita  futura.  Oh  quante  volte  alP oscurarsi 
di  quelle  sembianze  s'annuvolò  dentro  di  noi  il  bel  sereno 
della  speranza ,  e  il  pensiero  precipitò  bestemmiando  nel 
^ran  vuoto  del  nulla,  come  Icaro  sfortunato  cui  si  fonde- 
vano le  ali  di  cera  !  Quali  subiti,  dolorosi  trabalzi  dall*  etere 
inane,  dovè  nuotano  miriadi  di  spiriti  in  oceani  di  luce,  al 
morto  e  gelido  abisso  che  non  vedrà  mai  raggio  di  sole» 
che  mai  non  darà  vita  per  volger  di  secoli  a  una  larva 
pensata!  E  la  scienza,  erede  di  cento  generazioni,  e  T or- 
goglio, frutto  di  quattromila  anni  di  storia,  fuggono  come 
^schiavi  colti  in  fallo,  al  tempestar  minaccioso  d*un  senti- 
mento. Che  siamo  noi,  dove  andiamo  noi,  poveri  pellegrini 
fuorviati?  Qual  è  la  guida  che  ci  assicura  d*un  viaggio  non 
infelice?  Mille  voci  ne  suonano  dintorno;  cento  mani  mi- 
steriose accennano  a  sentieri  più  misteriosi  ancora  ;  una- 
forza  segreta  e  fatale  ci  spinge  a  destra  ed  a  sinistra  ;  l'a- 
more, alato  fanciullo,  e' invita  al  Paradiso;  l'amore,  demo* 
nio  beffardo,  ci  stritola  nel  niente.  E  solo  la  fede  che  il  sa- 
crifizio sarà  contato  a  minor  danno  delle  vittime,  sostenta  i 
nostri  pensieri  nell'aria  vitale. 

Ma  Lucilio?...  Oh  Lucilio  allora  non  pensava  a  ciò!  I 
pensieri  vengon  dietro  alle  gioie,  come  la  notte  al  tramonto, 
come  il  gelido  verno  all'autunno  canoro  e  dorato.  Egli 


CAPITOLO  QUINTO.  221 

amava  da  anni  ;  da  anni  drizzava  ogni  suo  consiglio,  ogni 
sua  arte,  ogni  sua  parola  a  preparare  nel  lontano  futuro  la 
beatitudine  di  quel  momento  ;  da  anni  camminava  accorto, 
paziente  per  vie  tortuose  e  solitarie  ma  rischiarate  qua  e 
là  da  qualche  barlume  di  speranza  ;  camminava  lento  e  in- 
stancabile verso  quella  cima  fiorita,  donde  contemplava  al- 
lora e  teneva  per  sue  tutte  le  gioie,  tutte  le  delìzie ,  tutte 
le  ricchezze  del  móndo,  come  il  monarca  dell'universo. 
Era  giunto  a  comporre  una  pietra  filosofale;  da  un  la- 
borioso miscuglio  di  sguardi,  di  azioni,  di  parole,  avea  tratto 
l'oro  purissimo  della  felicità  e  dell'amore.  Alchimista  vit- 
torioso, assaporava  con  tutti  i  sensi  dell'anima  le  delizie 
del  trionfo  ;  artista  entusiasta  e  passionato  non  finiva  d'am- 
mirare e  godere  l'opera  propria,  in  quel  divino  sorriso  che 
spuntava  come  l' aurora  d' un  giorno  più  bello  sul  volto  di 
Clara.  Ad  altri  avrebbero  tremato  in  cuore  gratitudine,  di- 
vozione e  paura;  a  lui  la  superbia  ritemprò  le  fibre  d'una 
gioia  sfrenata  e  tirannica.  Io  forse,  e  mille  altri  simili  a  me 
avremmo  ringraziato  colle  lagrime  agli  occhi;  egli  ricom- 
pensò r  ubbidienza  dì  Clara  con  un  bacio  di  fuoco. 

—  Sei  mia!  sei  mia!  le  disse  alzando  la  destra  di  lei 
verso  il  cielo.  E  voleva  significare:  Ti  merito,  perchè  ti  ho 
conquistata  ! 

Clara  nulla  rispose.  Senza  accorgersene  e  senza  parlare, 
avea  amato  infine  allora  ;  e  il  momento  in  cui  l'amore  si  fa 
conscio  di  sé,  non  è  quello  per  lui  di  diventar  loquace.  So- 
lamente senti  per  la  prima  volta  di  essere  con  tutta  l'anima 
in  potere  d' un  altro  ;  e  ciò  non  fece  altro  che  cambiare  il 
suo  sorriso  dal  color  della  gioia  in  quello  della  speranza. 
A  primo  tratto  avea  goduto  per  sé  ;  allora  godeva  per  Lu- 
cilio, e  questo  contento  fu  più  facile  e  caro  a  lei  perché  pii\ 
pietoso  e  pudico. 

—  Clara, — continuò  Lucilio — l'ora  si  fa  tarda  e  ci 
aspetteranno  al  castello  ! 


222  LE  CONFESSIONI  D*  UN  OTTUAGENARIO. 

La  giovinetta  si  destò  come  da  un  sogno;  si  stropicciò 
'gli  occhi  colla  mano,  e  li  senti  bagnati  di  lagrime. 

—  Volete  che  andiamo?  —  rispose  ella  con  una  voce 
soave  e  dimessa  che  non  pareva  la  sua.  Lucilio  senza  mo- 
ver parola  si  ravviò  per  la  strada;  e  la  fanciulla  gli  veniva 
del  paro  docile  e  mansueta,  come  F agnello  al  fianco  deUa 
madre.  Il  giovine  per  quel  giorno  non  chiedeva  di  più. 
Scoperto  il  tesoro,  voleva  goderne  lungamente  come  Tavaro» 
non  disperderlo  all'impazzata  a  guisa  dei  prodighi,  per  tro- 
varsi poi  misero  peggio  di  prima  e  col  sopraccollo  delle 
memorie  sfumate 

—  Mi  amerai  sempre?  —  le  domandò  egli  dopo  alcuni 
passi  silenziosi. 

—  Sempre!  —  rispose  ella.  La  cetra  d'un  angelo  non 
moverà  mai  un  concento  più  soave  di  questa  parola ,  pro- 
nunciata da  quelle  labbra.  L'amore  ha  il  genio  di  Paga- 
nini; egli  infonde  nell'armonia  le  virtù  dello  spirito. 

—  E  quando  la  tua  famiglia  ti  profferirà  uno  sposo? — 
soggiunse  con  voce  dolorosa  e  stridente  Lucilio. 

—  Uno  sposo  !  ?  —  sclamò  la  giovinetta  chinando  il 
mento  sul  petto. 

—  Si;  —  riprese  il  giovane  —  vorranno  sacrificarti  at 
r  ambizione,  vorranno  comandarti  in  nome  della  religione 
un  amore,  che  la  religione  ti  proibirà  in  nome  della  na- 
tura! 

—  Oh  io  non  veggo  che  voi!  —  rispose  Clara  quasi 
parlando  con  se  stessa. 

—  Giuralo  per  quanto  hai  di  più  sacro  I  giuralo  pel 
tuo  Dio  e  per  la  vita  di  tua  nonna  !  —  soggiunse  Lucilio. 

—  Si,  lo  giuro  !  —  disse  tranquillamente  la  Clara.  Giu- 
rare quello  che  si  sentiva  costretta  a  fare  da  una  forza  irre- 
sistibile ,  le  parve  cosa  molto  semplice  e  naturale.  Allora  si 
cominciavano  a  vedere  fra  il  chiaroscuro!,  delia  sera  le  prime 
case  di  Fratta:  e  Lucilio  lasciò  la  mano  della  fìwciulla  per 


CAPITOLO  QUINTO.  223 

camminarle  rispettosamente  a  fianco.  Ma  la  catena  era  git- 
tata ;  le  loro  due  anime  erano  avvinte  per  sempre.  La  per- 
tinacia e  la  freddezza  da  un  Iato,  jdair  altro  la  mansuetu- 
dine e  la  pietà,  s'erano  confuse  in  un  incendio  d'amore. 
La  volontà  di  Lucilio  e  T  abnegazione  di  Clara  corrispon- 
devano insieme,  come  quegli  astri  gemelli  che  s'avvicendano 
eternamente  l'uno  intorna  all'altro  negli  spazi  del  cielo. 

Due  uomini  armati  s'  offersero  loro  incontro,  prima  di 
entrar  nel  villaggio.  Lucilio  passava  oltre  avvisandoli  per 
due  guardiani  campestri  che  aspettassero  alcuno  ;  ma  uno 
di  e$sì  gli  intimò  di  fermarsi,  dicendo  che  per  quella  sera 
era  vietato  penetrar  nel  paese.  11  giovine  fu  offeso  e  mara- 
vigliato d'  una  cosi  strana  tracotanza  ;  e  cominciò  ad  adope- 
rare un  mezzo ,  che  per  molta  esperienza  conosceva  infalli- 
bile in  quegli  incontri.  Si  mise  ad  alzar  la  voce  e  a  stra- 
pazzarli. Indarno  I  I  due  bull  Io  fermarono  pulitamente  per 
le  braccia,  rispondendo  che  cosi  voleva  il  servizio  della  Se- 
renissima Signoria,  e  che  nessuno  sarebbe  entrato  in 
Fratta ,  finché  non  fosse  ultimata  l' inchiesta  d' alcuni  con- 
trabbandi che  si  cercavano. 

—  M' immagino  che  non  vorrete  proibire  l' ingresso  in 
castello  alla  contessina  Clara?  —  riprese  Lucilio  sbuffando, 
ed  additando  la  giovinetta  che  egli  proteggeva ,  tenendo- 
sela stretta  a  braccio.  Clara  fece  un  moto  come  per  tratte- 
nerlo dall'  infuriar  troppo  ;  ma  egli  non  le  badò  più  che 
tanto ,  e  seguitò  a  minacciare  e  a  voler  procedere  oltre.  I 
due  buli  tornarono  allora  ad  afferrarlo  per  le  braccia,  avver- 
tendolo che  r  ordine  era  preciso ,  e  che  contro  i  renitenti 
avevano  facoltà  di  adoperare  la  forza. 

—  E  questa  facoltà  di  adoperare  la  forza  io  la  ho  sem- 
pre, e  ne  uso  largamente  contro  ì  soperchiatori  !  -*  sog- 
giunse con  maggior  calore  Lucilio ,  sciogliendosi  con  una 
scrollata  dal  pugno  dei  due  scherani.  Ma  in  quella  un  altro 
moto  dì  Clara  lo  avvisò  del  pericolo  e  dell'  inopportunità  di 


224  LE  CONFESSIONI  D'UN  OTTUAGENARIO. 

tali  atti  di  violenza.  Laonde  si  rimise  in  calma,  e  domamlò 
a  quei  due  chi  fossero,  e  con  quale  autorità  vietassero  di 
entrare  in  castello  alla  figlia  del  giurisdicente.  Gli  scherani 
risposero  che  erano  delle  cernide  di  Venchieredo  ;  ma  che 
r  inseguimento  dei  contrabbandieri  li  autorizzava  ad  agire 
anche  fuori  della  loro  giurisdizione  ;  che  i  bandi  dei  signori 
sindaci  parlavano  chiaro ,  e  che  del  resto  tale  era  V  ordine 
del  loro  capo  di  Cento,  e  che  erano  là  non  per  altro  che  per 
farlo  rispettare.  Lucilio  voleva  resistere  ancora  ,  ma  la  Giara 
lo  pregò  sommessamente  di  cessare  ;  ed  egli  s*  accontentò 
di  tornare  indietro  con  lei  minacciando  i  due  scherani  e  il 
loro  padrone  di  tutte  le  ire  del  luogotenente  e  della  Sere- 
nissima Signoria,  che  egli  ben  sapeva  quanto  poco  va- 
lessero. 

—  Tacete  !  già  sarebbe  inutile ,  —  gli  veniva  bisbi- 
gliando all'orecchio  la  Clara,  traendolo  lungo  da  quei  due 
sgherri.  —  Mi  dispiace  che  è  notte  fatta  e  a  casa  saranno 
inquieti  per  me;  ma  con  un  piccolo  giro  potremo  entrare 
benissimo  dalla  parte  delle  scuderie.  — 

In  fatti  si  sviarono  per  la  campagna  cercando  il  sen- 
tiero che  menava  alla  postierla:  ma  non  avean  camminato 
cento  passi  che  trovarono  1*  intoppo  di  due  altre  guardie. 

—  É  un  vero  agguato!  —  sclamò  indispettito  Luci- 
lio. —  Che  una  nobile  donzella  debba  serenare  tutta  notte 
pel  capriccio  di  alcuni  mascalzoni  ! 

—  Badi  alle  parole ,  illustrissimo  !  —  gridò  uno  dei 
due,  dando  per  terra  un  furioso  colpo  col  calcio  del  mo- 
schetto. 

Il  giovine  tremava  di  rabbia,  palpeggiando  coli'  una 
mano  in  fondo  alla  tasca  la  sua  fida  pistola,  ma  nell'altra 
sentiva  il  braccio  di  Clara  che  tremava  di  spavento  ed  ebb  3 
il  coraggio  di  trattenersi. 

—  Cerchiamo  d' intendersi  colle  buone,  —  riprese  egli 
fremendo  ancora  pel  dispetto.  Quanto  volete  a  lasciar  pas- 


CAPITOLO  QUINTO.  225 

sare  qni  la  contessina?...^ Credo  che  non  sospetterete  già 
eh'  etla  porti  qualche  contrabbando  !    ^ 

—  Illustrissimo,  noi  non  sospettiamo  niente, — rispose 
lo  sgherro  —  ma  se  anche  potessimo  chiudere  un  occhio  e 
lasciarli  passare  ,  quei  del  castello  sono  di  diverso  parere, 
fissi  hanno  buttato  a  terra  tutti  e  due  i  ponti  e  la  contes« 
sina  non  potrebbe  entrare  che  camminando  sull'acqua 
come  san  Pietro. 

—  Ohimè  !  ma  dunque  il  perìcolo  è  proprio  grave  I  — 
sciamò  tramortendo  la  Clara. 

—  Eh  nulla  !  un  timor  panico!  me  lo  figuro!  rispose 
Lucilio  —  E  voltosi  ancora  allo  sgherro. 

—  Dov'è  il  vostro  capo  di  Cento?  domandò. 

—  Lustrissimò,  è  all'osteria  che  beve  del  migliore 
mentre  noi  facciamo  la  guardia  ai  pipistrelli  ;  —  rispose  il 
malandrino. 

—  Va  bene  :  spero  che  non  ci  negherete  di  accom- 
pagnarci alP osteria  per  abboccarci  con  lui:  soggiunse 
Lucilio. 

—  Ma!  non  abbiamo  ordini  in  proposito;  ripigliò 
r altro  —  Tuttavia  mi  pare  che  si  potrebbe,  massime  se 
vostra  signoria  volesse  pagarne  un  bicchiere. 

—  Animo  dunque,  e  vieni  con  noi!  —  disse  Lucilio. 
Lo  sbirro  si  volse  al  suo  compagno,  raccomandandogli 

di  stare  alla  posta  e  di  non  addormentarsi  ;  raccomanda- 
zioni udite  con  pochissimo  conforto  da  colui  che  dovea  re^ 
starsene  a  mangiar  la  nebbia,  mentre  l'altro  aveva  in  pro- 
spettiva un  boccaletlo  di  cividino.  Tuttavia  si  rassegnò  bor- 
bottando ;  e  Lucilio  e  la  Clara  preceduti  dalla  cemida 
mossero  di  bel  nuovo  verso  il  paese.  Questa  volta  i  due 
guardiani  li  lasciarono  passare,  e  in  breve  furono  all'osterìa, 
dove  strepitava  una  tal  gazzarra  che  pareva  più  un  cs^o* 
vale  che  una  caccia  di  contrabbandi.  Infatti  Gaetano,  dopo 
aver  inaflRato  le  gole  de'suoi,  aveva  cominciato  a  porgere  il 

I.  15 


226  LE  CONFESSIONI  O'  UN  OTTUAGENARIO. 

bicchiere  ai  curiosi.  Costoro  »  un  po'  selvatici  da  prindpio, 
s'intesero  benissimo  con  lui  con  quel  muto  ed  espressivo 
linguaggio.  E  gli  abbeverati  cliiamavano  compagnia,  e  que- 
sta cresceva,  si  rinnovava  e  beveva  sempre  più.  Tantoché, 
mesci  e  rimesci,  in  capo  ad  una  mezz'ora  la  sbirraglia  di 
Venchieredo  era  diventata  una  sola  famiglia  col  contadi- 
name  del  villaggio  ;  e  l'oste  non  rifiniva  dal  portare  a  cielo 
la  splendidezza  e  la  rara  puntualità  del  degnissimo  capo  di 
Cento  delle  cernide  di  Venchieredo.  Come  si  può  ben  cre- 
dere, tanta  munificenza  non  era  né  arbitraria  né  senza  mo- 
tivo. Il  padrone  gliel'  avea  suggerita  per  tenere  in  quiete  la 
popolazione,  e  distoglierla  dal  prender  partito  contro  di  loro 
a  favore  dei  castellani.  Gaetano  adoperava  da  furbo  ;  e  le 
mire  del  principale  aveano  ben  servito.  Se  avesse  volato , 
avrebbe  fatto  gridare  da  trecento  ubriachi:  —  Viva  il  castel- 
lano di  Venchieredo  !  E  Dio  sa  qual  effetto  avrebbe  prodotto 
nel  castello  di  Fratta  il  suono  minaccioso  di  questi  gridi. 

Quando  LuciUo  e  la  Clara  posero  piede  nell'oste- 
ria, la  baldoria  era  al  colmo.  La  giovine  castellana  avrebbe 
avuto  il  crepacuore  di  veder  in  festa  coi  nemici  della  sua 
famiglia  i  più  vecchi  e  fidati  coloni  ;  ma  la  non  ci  badava, 
e  la  sorpresa  e  lo  sgomento  per  tutto  .quel  parapiglia,  le 
impedivano  dal  vederci  entro  chiaro.  Temeva  qualche  grave 
perìcolo  pei  suoi,  e  le  doleva  di  non  esser  con  loro  a  divi- 
derlo, non  pensando  che  se  perìcolo  e'  era  per  essi,  asser- 
ragliati ben  bene  dietro  due  pertiche  di  fossato ,  più  grave 
doveva  essere  per  lei,  difesa  da  un  unico  uomo  contro  quella 
canaglia  sguinzagliata.  Lucilio  per  altro  non  era  di  tal  animo 
da  lasciarsi  imporre  da  chicchessia.  Egli  andò  difilato  a 
Gaetano,  e  gli  ordinò,  con  voce  discretamente  arrogante,  di 
fare  in  maniera  che  la  contessina  potesse  entrare  in  castello. 
La  prepotenza  del  nuovo  arrivato  e  il  vino  che  aveva  in 
corpo,  fecero  che  il  capo  di  Cento  la  portasse,  per  modo 
di  dire,  ancor  più  cimata  del  solito.   Gli  rispose  ohe  in 


*     CAPITOLO  QUINTO.  227 

castello  erano  una  razza  perversa  di  contrabbandieri,  che 
«gli  aveva  precetto  di  tenerli  ben  chiusi  finché  avessero 
consegnati  i  colpevoli  e  le  merci  trafugate ,  e  che  in  quanto 
^Ua  contessina ,  ci  pensasse  lui  giacché  1*  aveva  a  braccio. 
Lucilio  alzò  la  mano  per  menare  uno  schiaffo  a  quell*  imper- 
tinente ;  ma  si  penti  a  mezzo,  e  si  torse  rabbiosamente  i 
mustacchi  col  gesto  favorito  del  capitano  Sandracca.  II  me- 
glio che  gli  restava  a  fare  era  di  uscire  da  quel  subbuglio, 
«  menare  la  sua  compagna  m  qualche  sicuro  ricovero  ove 
passasse  la  notte.  La  Clara  si  oppose  dapprima  a  una  tale 
•deliberazione ,  e  volle  ad  ogni  patto  giungere  fin  sul  ponte 
per  vedere  se  veramente  era  rotto.  E  Lucilio  ve  la  accom- 
pagnò, per  quanto  gli  sembrasse  pericoloso  avventurarsi 
con  una  donzella  fra  que' manigoldi  avvinazzati,  che  ga- 
vazzavano in  piazza.  Ma  non  voleva  lo  si  accagionasse  né 
•di  aver  mancato  di  coraggio,  né  di  aver  omesso  cura 
alcuna  per  riaccompagnare  la  Clara  in  casa  sua.  Però  os- 
servate le  rovine  del  ponte»  e  chiamato  inutilmente  Germano 
im  paio  di  volte ,  convenne  loro  darsi  fretta  e  partire ,  per- 
chè lo  schiamazzo  cresceva  sempre ,  e  la  sbirraglia  comin- 
ciava ad  affollarsi  e  a  provocarli  con  beffe  ed  insulti.  Lu- 
cilio sudava  per  la  fatica  durata  a  moderarsi  :  ma  la  briga 
maggiore  era  quella  di  trarre  in  salvo  la  donzella,  e  in  tal 
pensiero  diede  giù  per  una  stradicciuola  laterale  del  villaggio, 
e  girando  poi  verso  la  strada  di  Yenchieredo,  giunse  a 
^an  passi  trascinandosela  dietro  sulle  praterie  dei  mulini. 
Là  si  fermò  per  farla  prender  fiato.  Ella  sedette  stanca  e 
lagrimosa  sul  margine  d*una  siepe,  e  il  giovine  si  curvò 
^opra  di  lei  a  contemplare  quelle  pallide  sembianze,  sulle 
^uali  la  luna  appena  sorta  pareva  specchiarsi  con  amore.  I 
iiegri  fabbricati  del  castello  sorgevano  rimpetto  a  loro ,  e 
gualche  lume  traspariva  dalle  fessure  dei  balconi  per  na- 
scondersi tosto  come  una  stella  in  cielo  tempestoso.  L'oscuro 
fogliame  dei  pioppi  stormeggiava  lievemente  ;  e  il  baccano 


228  LE  CONFESSIONI  D' UN   OTTUAGENARIO. 

del  villaggio,  ammorzato  dalla  distanza,  non  interromperai 
per  nulla  i  trilli  amorosi  e  sonori  degli  usignuoli.  I  braci» 
lucenti  scintillavano   fra   l'erbe;   le  stelle  tremolavano  in 
cielo  ,vla  luna  giovinetta  strisciava  sulle  forme  incerte  e  te- 
nebrose con  raggio  obliquo  e  velato.  La  modesta  natura 
circondava  di  tenebre  e  di  silenzio  il  suo  talamo  estivo , 
liia  r  immenso  suo  palpito  sollevava  di  tanto  in  tanto  qual- 
che ventata  di  un'  aria  odorosa  di  fecondità.  —  Era  una 
di  quelle  ore  in  cui  Y  uomo  non  pensa ,    ma  sente  ;  cioè 
riceve  i  pensieri  begli  e  fatti  dall'  universo  che  lo  assorbe. 
Lucilio,  anima  pensosa  e  spregiatrice  per  eccellenza,  si  senti 
piccolo  suo  malgrado  in  quella  calma  cosi  profonda  e  so- 
lenne. Perfino  la  gioia  dell'amore  si  diffuse  nel  suo  cuore 
in  un  lungo  vaneggiamento  melanconico  e  soave.  Gli  parve 
che  i  suoi  sentimenti  ingrandissero  come  la  nube  di  pol- 
vere sperperata  dal  vento  ;  ma  le  forme  scomparivano ,  il 
colore  si  diradava  ;  si  sentiva  più  grande  e  meno  forte  ; 
più  padrone  di  tutto  e  meno  di  se.  Gli  sembrò  un  momento 
che  la  Clara  seduta  dinanzi  a  lui  s' illuminasse  negli  occhi 
d' un  bagliore  fiammeggiante  :  egli  quasi  folgorato  dovette 
socchiuder  le  palpebre.  —  Donde  questo  prodigio?  —  Non 
lo  potea  capire  egli  stesso.  Forse  la  solennità  della  notte ,. 
che  stringe  le  anime  deboli  di  superstiziose  paure ,  ripiega 
sopra  se  stesso  lo  spirito  dei  forti,  mostrandogli,  entro  lì 
buio  delle  ombre,  il  simulacro  del  destino  del  domatore  di 
tutti.  Forse  anco  il  dolore  della  fanciulla  regnava  sopra 
di  lui,  com'  egli  avea  trionfato  poco  prima  di  lei  per  forza 
di  volontà.  Poveretta  !  No,  che  gli  occhi  suoi  non  fiammeg- 
giavano allora  ;  se  almeno  lo  sguardo  non  risplendeva  pel: 
tremolio  delle  lagrime.  11  suo  cuore ,  riboccante  una  mez- 
z*  ora  prima  di  felicità  e  d' amore,  volava  in  quegli  istanti 
al  letto  di  sua  nonna,  in  quella  cameretta   silenziosa   e 
bene  assettata,  dove  Lucilio  avea  passato  con  essa  le  lunghe 
ore;  e  quando  egli  non  e' era  ne  restava  viva  per  l'aria  una 


CAPITOLO  QUINTO.  229 

cara  meauiria,  un'iminagme  invisibile  e  ammaliatrice.  Oh 
come  avrebbe  stentato  ad  addormentarsi  la  povera  vecchia 
senza  il  solito  bacio  della  nipote  !  Chi  le  avrebbe  dato  ra- 
gione ,  chi  r  avrebbe  consolata  della  sua  assenza?  Chi 
avrebbe  pensato  a  lei  nei  pericoli  che  si  minacciavano  al 
castello  per  quella  notte? 

La  pietà,  la  divina  pietà  gonfiava  di  nuovi  singhiozzi 
il  petto  della  giovane,  e  la  mano  che  Lucilio  le  stese  per 
aiutarla  a  rialzarsi,  fu  inondata  di  pianto.  Ma  rimessi  che  fu- 
rono in  via,  questi  riebbe  subito  T  alacrità  consueta.  I  so- 
gni disparvero  ;  i  pensieri  gli  rampollarono  in  testa  risoluti 
e  virili",  la  volontà  piegata  un  momento  rizzossi  con  mi- 
glior lena  a  ripigliare  il  comando.  La  storia  dell'amor 
suo 9  e  quella  dell* amore  di  Clara,  i  easi  straordinarii 
di  quella  sera ,  i  sentimenti  della  giovinetta  ed  i  proprii , 
gfi  si  dipinsero  dinanzi  in  un  sol  quadro  senza  confusione 
e  senza  anacronismi.  Egli  ne  rilevò  con  un'occhiata  da 
aquila  il  concetto  generale,  e  decise  ad  ogni  costo  che,  o 
solo  o  eolia  faineiulla,  egli  doveva  entrare  in  castello  prima 
che  passasse  la  notte.  L' amore  gli  imponeva  questo  do- 
vere ;  aggiungiamo  ancora  che  V  interesse  dell'  amore  me- 
desimo glielo  consigliava  caldamente.  Clara  pregava  il 
Signore  e  la  Uadonna,  Lucilio  stringeva  a  parlamento 
tutte  le  voci  del  proprio  ingegno  e  del  proprio  colag- 
gio; e  eosi  appoggiati  l'una  al  braccio  dell'altro,  cam- 
minavano silenziosamente  verso  il  mulino.  Quanta  mode- 
nizione!  diranno  taluni  pensando  al  caso  di  Lucilio.  Ma 
^  diranno  cosi  gli  è  o  eh'  io  mi  sono  spiegato  male,  o  che 
«ssi  non  mi  hanno  capito  a  dovere  quando  discorreva  della 
"Sua  indole.  Lucilio  non  era  né  un  birbone  né  uno  scavez- 
zacoUo;  pretendeva  soltanto  di  vederci  a  fondo  nelle  cose 
umane,  di  volerne  il  meglio  e  di  saperlo  conseguire. 
Queste  tre  pretese,  se  temperate  da  un  sano  criterio, 
«gli  avrebbe  potuto  provarle  coi  fatti;   perciò   non   si 


230  LE  CONFESSIONI  D"  tJN  OTTUAGENARIO. 

lasciava  mai  trascinare  dalle  passioni,  ma  tenera  ben 
salde  le  redini,  e  sapeva  fermarle  all'  uopo  tanto  suU'  orlo 
del  precipizio  quanto  sulla  sponda  lusinghiera  e  traditrice 
d'una  fondura  verdeggiante.  Entrarono  dunque  nel  mulino, 
ma  non  ci  trovarono  alcuno  benché  il  fuoco  scoppiettasse 
tuttavia  in  mezzo  alle  ceneri.  La  polenta  lasciata  sul  ta- 
gliere dava  a  divedere  che  tutti  non  aveano  cenato,  e  che  al- 
cuni degli  uomini  s'erano  forse  traccheggiato  nel  villaggio 
a  guardar  la  tregenda.  Ma  quella  era  forse  la  famiglia  con 
cui  la  contessina  aveva  maggiore  dimestichezza ,  onde  non 
le  dispiacque  di  vedersi  colà  ricoverata. 

—  Ascolta,  ben  mìo, — le  disse  sottovoce  Lucilio  rattiz- 
zando il  fuoco  per  asciuttarla  dall'umido  preso  nei  prati.  — 
Io  chiamerò  ora  e  ti  affiderò  a  qualcuna  di  queste  dan- 
ne, e  poi  o  per  forza  o  per  amore  penetrerò  in  castello  a 
recarvi  le  tue  novelle,  e  a  guardare  come  stanno  là 
dentro.  — 

La  Clara  arrossi  tutta  sotto  gli  sguardi  del  giovane» 
Era  la  prima  volta  che ,  in  una  stanza  e  alla  piena  luce  del 
fuoco,  riceveva  nel  cuore  il  loro  muto  linguaggio  d'amore. 
Arrossi  peraltro  senza  rimorsi,  perché  non  le  pareva  di  aver 
violato  nessuno  dei  comandamenti  del  Signore  ;  e  dal  vo- 
lersi bene  alla  muta,  al  confessarselo  vicendevolmente,  non 
capiva  qual  differenza  ci  potesse  essere. 

— Tu  fai  in  modo  di  coricarti  e  di  riposare,  —  proseguì 
Lucilio  —  io  penserò  nel  frattempo  a  dar  voce  dell'ac- 
caduto al  vice  capitano  di  Portogruaro,  perché  si  affrettino 

a  scompigliare  le  trame  di  questi  birbanti Va  là!  per 

nulla  non  sono  venuti,  e  a  me  pare  di  leggerci  sotto  bene 

a  tutto  questo  loro  zelo  contro  i  contrabbandi É  una 

vendetta  o  una  rappresaglia,  fors'anco  un  tafferuglio  in- 
garbugliato a  bella  posta  per  finire  quell'imbroglio  del  pro- 
cesso   Ma  io  metterò  le  cose  sotto  la  vera  luce,  e  il 

vice  capitano  vedrà  lui  da  qual  parte  stieno  i  veri  inte- 


CAPITOLO  QUINTO.  231 

resri  della  Signoria.  Intanto,  Clara  mia,  sta  in  pace  e 
dormi  sicura;  domattina,  se  non  saranno  venuti  dal  castello 
a  prenderti,  verrò  io  stesso;  e  chi  sa  anche  che  non  capiti 
durante  la  notte  se  ci  son  cose  pressanti. 

—  Oh  ma  voi  ! non  arrischiatevi  per  carità  !  — 

mormorò  la  giovinetta. 

—  Sai  come  sono , — rispose  Lucilio.  — Non  potrei  far 
a  meno  di  movermi  e  di  tentar  qualche  cosa ,  se  anche  si 
trattasse  di  gente  sconosciuta.  Figurati  poi  ora  che  é  in 
ballo  la  tua  famiglia ,  la  nostra  buona  vecchia  ! 

—  Povera  nonna  !  —  sclamò  la  Clara — Si,  va' va',  e 
confortala  e  torna  subito  a  chiamare  anche  me ,  che  starò 
qui  ad  aspettare  col  cuore  sospeso. 

—  Ti  dico  che  tu  devi  coricarti,  e  che  chiamerò  qual- 
cheduna  delle  donne ,  —  soggiunse  Lucilio. 

— No,  lasciale  dormire,  che  io  non  potrei  ;  — replicò 
la  donzella. — Oh,  mi  maraviglio  con  me,  e  quasi  mi  ver- 
gogno ,  di  poter  rimanere  qui ,  e  di  non  correre  fuori  an- 
ch' io. 

—  A  che  fare  ?  — soggiunse  Lucilio.  — No  per  carità , 
non  ti  muovere  da  questo  luogo.  Anzi  devi  rinchiuderti 
bene,  giacché  essi  sono  tanto  sconsigliati  da  lasciar  le 
porte  spalancate  fino  a  mezza  notte! Marianna,  Ma- 
rianna !  si  mise  a  gridare  il  giovane  affacciandosi  alla  porta 
della  scala. 

Di  li  a  poco  rispose  dall'alto  una  voce,  e  poi  lo  scai- 
pitare  di  due  zoccoli,  e  non  passò  un  minuto  che  la  Ma- 
rianna tutta  scollata  e  sbracciata  scese  in  cucina. 

—  Dio  mi  perdoni  1  —  sclamò  ella  raccogliendosi  la  ca- 
micia sul  petto  —  credeva  che  fosse  il  mio  uomo  ! É 

lei,  signor  dottore  ? E  anche  la  contessina  ! Oh  dia- 
volo !  cos'  é  stato  ?  Da  qual  parte  sono  venuti  dentro  ? 

— *  Capperi  l  da  quelle  quattro  braccia  di  porta  spa- 
lancata!— rispose  Lucilio. — Ma  ora  non  è  tempo  da  ciarle 


232  LE  CONFESSIONI  D' UN  OTTUAGENARIO. 

Marianna  :  la  contessina  non  può  entrare  in  castdlo  per- 
ché la  intomo  e*  è  del  subbc^lio 

—  Come,  e'  è  del  subbuglio  ? Ha  i  nostri  uomini 

dunque? Ah  birbonaccil  non  hanno  neppure  cenato!.... 

Per  andarsene  in  giro  hanno  lasciato  aperte  anche  tutte 
le  porte 

—  Ascoltate  me  ora,  Marianna,  —  riprese  Lucilio.  —  1 
vostri  uomini  torneranno,  che  non  corrono  nessun  pericolo. 

—  Come,  non  corrono  nessun  pericolo?  Se  sapesse 

il  mio  in  ispecie  come  è  manesco  e  arrischiato! É 

capace  di  appiccar  briga  con  un  esercito,  colui! 

—  Ebbene  state  certa ,  per  questa  sera  non  l'appic- 
cherà!   Io  andrò  in  cerca  di  loro  e  ve  li  manderò  a 

casa Ma  voi  intanto  badate  che  non  manchi  niente  alla 

contessine. 

—  Oh  povera  signora  !  cosa  le  deve  capitare  anche  a 

lei  ! Scusi,  sa,  se  mi  vede  in  questo  arnese,  ma  credevo 

proprio  che  fosse  il  mio  uomo.  Birbone!  scappar  via  senza 

cena  e  lasciare  la  porta  aperta  ! Oh  me  la  pagherà!.... 

Mi  comandi  dunque,  contessina  i Mi  dispiace  che  qui 

non  troverà  nulla  da  par  suo. 

—  Dunque  vi  raccomando,  Marianna  1  —  disse  ancora 
Lucilio. 

—  Si  figuri  ;  non  c'è  mestieri  di  raccomandazioni. — 
Mi  dispiace  di  esser  cosi  scamiciata.  Ma  già  lei,  signor  dot- 
tore, è  avvezzo  a  queste  scene,  e  la  contessina  è  tanto 
buona 

La  Marianna,  nell' affaccendarsi  intorno  al  fuoco,  mo 
strava  due  bellissime  spalle,  che  meglio  spiccavano  per  la 
loro  candidezza  dal  bruno  colore  delle  braccia  e  del  viso. 
Non  era  forse  malcontenta  dimostrarle,  e  per  questo  se  ne 
scusaim  tanto. 

«^  Addio  ! amami,  amami  !  -^  mormorò  Lucilio 

all'  orecchio  della  Clara  ;  indi,  raccolto  uno  sguardo  di  lei 


CAPITOLO  QUINTO.  S33 

tutto  amore  e  speranza ,  si  dileguò  fuori  dell'  uscio  neUa 
nebbia  della  campagna.  La  Clara  non  potè  fare  a  meno  di 
seguirlo  fin  sulla  soglia,  indi  perdutolo  di  vista  tornò  a 
sedere  in  cucina ,  ma  non  presso  al  fuoco  perché  il  caldo 
era  grande  e  aveva  asciutte  le  vesti  più  del  bisogno.  Inr 
vece  la  sua  testa ,  i  suoi  polsi  ardevano  come  tizzoni ,  e 
aveva  le  labbra  e  la  gola  riarse  quasi  per  febbre.  La  Mar 
rianna  voleva  a  tutta  forza  che  la  mandasse  giù  un  boo 
cone  ;  ma  la  non  volle  a  nessun  patto ,  e  si  accontoitò 
d*  un  bicchier  d' acqua.  Indi  allungò  il  braccio  sulla  spal- 
lièra della  seggiola,  e  vi  poggiò  sopra  il  capo  nellattitudine 
di  chi  s' appresta  a  dormire  ;  e  la  Marianna  allora  cercò 
persuaderla  di  coricarsi  di  sopra  nel  suo  letto,  che  le  avrebbe 
messe  le  lenzuola  di  bucato.  Vedendo  poi  che  erano  parole 
buttate  via,  la  vistosa  mugnaja  si  tacque, , e  dati  i  chiavis- 
telli alla  porta  sedette  essa  pure  sur  uno  sgabello. 

—  Io  voglio  che  voi  andiate  a  coricarvi,  —  le  disse  al- 
lora la  Clara,  che ,  per  quanti  pensieri  e  per  quanti  timori 
avesse  per  sé,  non  avrebbe  mai  commesso  una    dimenti- 

canza  a  scapito  altrui. 

—  No  signora  !  bisogna  che  io  stia  qui  per  esser 
pronta  ad  aprire  ai  nostri  uomini ,  —  rispose  la  Marianna. 
—  Altrimenti  invece  di  darla  mi  toccherebbe  pigliare  una 
gridata.  — 

La  Clara  tornò  allora  a  richinare  la  fronte  sul  braccio, 
e  stette  cosi,  come  si  dice,  sognando  ad  occhi  aperti,  men- 
tre la  Marianna,  dopo  aver  dondolato  un  buon  pezzo  col 
capo,  lo  appoggiava  sopra  una  tavola,  cominciando  a  respi- 
rare colle  tranquille  e  regolari  battute  d' una  robusta  cam- 
pagnuola  che  dorme  della  grossa. 

Intanto  mentre  il  signor  Lucilio,  con  ogni  accorgimento 
per  non  essere  veduto,  si  veniva  avvicinando  alle  fosse  po- 
steriori del  castello,  io,  mandato  fuori  esploratore,  me  ne 
scostava  con  pari  prudenza ,  volendo  girare  in  maniera  da 


234  LE  CONFESSIONI  D'  17N  OTTUAGENARIO. 

sbucare  al  yiUaggio  per  un  altro  capo,  e  togliere  ogni  so- 
spetto di  quello  che  era  veramente.  Quando  ebbi  cammi- 
nato un  tiro  di  schioppo  verso  le  praterie,  mi  parve  discer- 
aere  nel  buio  una  forma  d'uomo,  che  avanzava  tra  il 
fogliame  delle  viti  con  circospezione.  Mi  aqquattai  dietro 
il  seminato;  e  stetti  guardando,  protetto  contro  ogni  cu- 
riosità dalla  mia  piccolezza,  e  dal  frumento  che  mi  stava  a 
ridosso  colle  sue  belle  spighe  già  bionde  e  pencolanti. 
Guardo  tra  spica  e  spica ,  tra  vite  e  vite ,  e  in  un  aperto 

battuto  della  luna,  che  cosa  mi  par  di  vedere  ? —Il  signor 

Lucilio  !  —  Torno  ad  osservare  ancora  ;  e  mi  toma  a  com- 
parire. Mi  alzo,  me  gli  avvicino  con  prudenza,  sempre  die- 
tro il  frumento ,  e  pronto  ad  intanarmi  entro  come  una 
lepre  se  ce  ne  fosse  bisogno.  Guardo  ancora  :  era  proprio  lui. 
Nessuna  ventura  al  mondo  potea  toccarmi,  secondo  me,  pia 
fortunata  di  questa  in  simile  congiuntura.  Il  signor  Lucilio 
era  il  confidente  della  vecchia  contessa  e  deDa  Clara  ;  *egli 
avea  dimostrato  volermi  qualche  bene  neir  occasione  della 
mia  scappata  in  laguna  ;  nessuno  migliore  di  lui  per  aiu- 
tarmi nelle  mie  ricerco.  E  siccome  egli  avea  fama  di  uomo 
scienziato,  cosi  il  mio  criterio  prese  da  quell* incontro  le  più 
belle  lusinghe.  Quando  me  gli  trovai  presso  un  dieci  passi: 

— Signor  Lucilio!  signor  Lucilio! — ^bisbigliai  con  quella 
voce  sommessa  sommessa,  che  sembra  voglia  farsi  tanto 
lunga  quanto  si  fa  sottile. 

Egli  si  fermò  e  stette  in  ascolto. 

—  Sono  Gariino  di  Fratta  !  Sono  Carlino  dello  spie- 
do !  —  continuai  alla  stessa  maniera. 

Egli  trasse  di  tasca  un  certo  arnese  che  conobbi  poi 
essere  una  pistola,  e  mi  si  avvicinò  guardandomi  ben  fisso 
in  faccia.  Siccome  ero  coperto  dall'  ombre  del  finimento, 
pareva  che  stentasse  a  riconoscermi. 

*-  E  si,  si,  diavolo!  sono  proprio  io  1 — gli  dissi  con 
qualche  impazienza. 


CAPITOLO  QTJWTO,  235 

—  ^tti,  silenzio  !  ^-mormorò  egli  con  un  filettino  di 
voce.  —  Qoi  presso  vi  ha  una  guardia,  e  non  vorrei  che 
origliasse  i  nostri  discorsi.  — 

•  Intendeva  quella  guardia  ch'era  rimasta  sola,  dopoché 
il  compagno  s' era  messo  per  guida  di  Lucilio  e  della  con- 
tessina.  Ma  la  solitudine  è  alle  volte  una  triste  consigliera, 
e  la  guardia,  dopo  una  valorosa  difesa  durata  per  più  df 
mezz'  ora,  avea  finito  col  rimaner  vinta  dal  sonno.  Perciò 
Lucilio  ed  io  potevamo  parlare  in  piena  sicurezza  che  nes- 
suno ci  avrebbe  incomodati. 

—  Accostamiti  all'  orecchio,  e  dimmi  se  esci  dal  ca- 
stello ,  e  cosa  e'  è  di  nuovo  là  dentro  ;  • —  mi  bisbigliò  egli 
air  orecchio. 

—  C  è  di  nuovo  che  hanno  una  paura  da  olio  santo  ; 
—  risposi  io  —  che  hanno  buttato  giù  i  ponti  pel  ti- 
more di  essere  ammazzati  dai  buli  di  Venchieredo ,  che  si 
è  perduta  la  signora  Clara ,  e  che  dall'  avemmaria  ad  ora 
hanno  già  detto  due  rosarii.  Ma  adesso  hanno  mandata 
fuori  me  perchè  fiuti  l' aria ,  e  cerchi  conto  della  contes- 
sina,  e  torni  poi  a  recar  loro  le  novelle. 

—  E  cosa  penseresti  di  fare ,  piccino  ? 

—  Capperi  !  cosa  penso  di  fare! Andare  airoste- 

ria  fingendo  di  essermi  smarrito  come  mi  è  accaduto  quel- 
r altra  volta,  se  ne  ricorda?  quella  volta  della  febbre;  e 
poi  ascoltare  quello  che  dicono  gli  sbirri ,  e  poi  domandare 
della  contessina  a^  qualche  contadino ,  e  poi  tornare  fedel- 
mente per  dove  sono  venuto,  scavalcando  it  fosso  sopra  una 
tavola. 

—  Sai  che  sei  proprio  uno  spiritello  ?  Non  ti  credeva 
da  tanto.  Peraltro  consolati. che  la  fortuna  ti  risparmia 
de* bei  fastidii.  Io  sono  stato  all'osteria,  io  ho  condotto  in 
salvo  al  mulino  la  contessina  Clara,  e  se  m'insegni  il  modo 
di  entrare  in  castello,  potremo  portare  loro  la  risposta  in 
compagnia. 


936  LE  CONFESSIONI  D'  UN  OTTUAGENÀRIO. 

—  Se  gli  insegnerò  il  modo  ?  Mi  basterà  un  fischio, 
e  Marchetto  ci  butterà  la  tavola.  Dopo  lasci  fare  a  me,  che 
passerà  V  acqua  senza  bagnarsi,  purché  abbia  V  avvertenza 
d*  imitarmi  e  di  star  bene  in  bilico  sulla  tavola. 

—  Andiamo  dunque  !  — 

E  Lucilio  mi  prese  per  mano  ;  e  rasentando  alcuoe 
folte  siepaie,  dietro  le  quali  è  iippossibile  affatto  Tesser  ve- 
duti anche  di  giorno,  io  lo  condussi  in  un  batter  d*occhio 
in  riva  alla  fossa.  Li  fischiai  com'eravamo  d*intesa,  e  Mar- 
chetto fu  pronto  ad  accorrere  e  a  buttarmi  la  tavola. 

—  Cosi  presto  ?  —  mi  diss*  egli  dall*  altra  parte  del 
fosso,  perchè  la  maraviglia  vinse  pel  momento  ogni  altre 
riguardo. 

—  Zitto  !  —  risposi  io  mostrando  a  Lucilio  il  modo  di 
adagiarsi  sulla  tavola. 

—  Chi  e*  è?  —  soggiunse  più  sorpreso  ancora  il  ca- 
vallante, che  cominciava  allora  a  distinguere  nel  buio  due 
figure  in  vece  di  una. 

—  Amici,  e  zitto!  — rispose  Lucilio  ;  e  poi  egli  stes- 
so, come  pratico  del  mestiere,  diede  una  spinta  che  ci 
menò  proprio  a  baciare  pulitamente  Y  altra  riva. 

—  Son  io,  son  io  l  —  diss'  egli  saltando  a  terra  ;  e 
porto  buone  notizie  della  contessina  Clara! 

-—  Davvero  ?  sia  lodato  il  Cielo  !  —  soggiunse  Mar- 
chetto sgomberandogli  la  strada  per  aiutar  me  a  ritirare  la 
tavola  dall'acqua. 

Quando  s' entrò  in  cucina  aveano  finito  allora  allora 
di  recitare  il  rosario.  Il  fuoco  era  spento,  che  del  resto 
non  avrebbero  potuto  reggere  in  quel  luogo  colla  caldana 
della  state  ;  nessuno  pensava  alla  cena,  e  solamente  mon- 
signor Orlando  gettava  di  tanto  in  tanto  sulla  cuoca  qual- 
che occhiata  irrequieta.  Anche  Martino  s*  era  messo  taci- 
turno e  imperterrito  a  grattare  il  suo  formaggio  ;  ma  tutti 
gli  altri  avevano  tali  faccio  da  far  onore  ad  un  funerale.  La 


CAPITOLO  QUINTO.  237 

comparsa  di  Lucilio  fu  un  raggio  di  sole  in  mezzo  ad  un 
temporale.  Vnoh!  di  maraviglia,  d'ansietà  e  di  piacere 
gli  risonò  intomo  in  coro,  e  poi  tutti  si  fermarono  a  guar- 
darlo senza  domandargli  nulla ,  quasi  dubitassero  s  ei  fosse 
un  corpo ,  o  un  fantasma.  Toccò  dunque  a  lui  aprir  la 
bocca  pel  primo  ;  e  le  parole  di  Mosè  quando  tornava  dal 
monte  non  furono  ascoltate  con  maggiore  attenzione  delle 
sue.  Martino  avea  intromesso  anch*egli  di  grattare,  ma  non 
arrivando  a  capir  nulla  dei  discorsi  che  si  facevano,  fini  col- 
rimpadronirsi  di  me  e  farsi  raccontare  a  cenni  una  parte 
della  storia. 

—  Prima  di  tutto  ho  buone  notizie  della  contessina 
Clara  ;  «— -  diceva  intanto  il  signor  Lucilio.  —  Ella  era  uscita 
nei  campi  verso  Fossalta  incontro  alla  signora  contessa 
come  costuma ,  e  impedita  di  rientrare  in  castello  dai  bra* 
vacci  che  lo  guardavano  da  tutte  le  parti ,  io  stesso  ebbi 
r  onore  di  menarla  in  salvo  nel  mulino  della  prateria.  — 

Quei  bravacci  che  attorniavano  il  castello  d^ogni  lato,, 
guastarono  assai  la  buona  impressione  che  doveva  esser  pro- 
dotta dalla  notizia  della  Clara.  Tutti  sorrisero  colle  labbra 
al  colombo  della  buona  nuova,  ma  negli  occhi  lo  sgomenta 
durava  peggio  che  mai  e  non  sorrideva  per  nulla. 

—  Ma  dunque  siamo  proprio  assediati  come  se  fossero 
turchi  coloro  !  —  sclamò  la  contessa,  giungendo  disperata- 
mente le  mani. 

—  Si  consoli  che  l'assedio  non  è  poi  tanto  rigoroso» 
se  io  ho  potuto  penetrare  fin  qui  ;  —  soggiunse  Lucilio.  — 
Gli  è  vero  che  il  merito  è  tutto  di  Carlino ,  e  che  se  non 
avessi  incontrato  lui ,  difficilmente  avrei  potuto  rientrarvi 
cosi  presto  e  farmi  gettare  la  tavola  da  Marchetto.  — 

Gli  occhi  della  brigata  si  volsero  allora  tutti  verso  di 
me  con  qualche  segno  di  rispetto.  Alla  fine  capivano  che 
io  era  buono  ad  altro  che  a  girare  l' arrosto,  ed  io  godetti 
dignitosamente  di  quel  piccolo  trionfo. 


238  LE  CONFESSIONI   D' UN  OTTUAGENARIO. 

—  Sei  anche  stato  ali'  osteria  ?  —  mi  chiese  il  fattore. 

—  Yi  dirà  tutto  il  signor  Lucilio;  —  risposi  mode- 
stamente. — >  Egli  ne  sa  più  di  me,  perchè  ha  avuto  che 
fare,  credo,  con  quei  signori.  — 

—  Ah!  e  cosa  dicono?  pensano  d'andarsene?  —  do- 
mandò ansiosamente  il  conte. 

—  Pensano  di  rimanere;  —  rispose  Lucilio —  per  ora 
almeno  non  e*  è  speranza  che  levino  il  campo,  e  bisognerà 
ricorrere  al  vice-capitano  di  Portogruaro  per  deciderli  a 
metter  la  coda  fra  le  gambe. — 

Monsignor  Orlando  mandò  un'  altra  e  più  espressiva 
occhiata  alla  cuoca  ;  il  canonico  di  sant'  Andrea  s' acco- 
modò il  collare  con  un  leggiero  sbadiglio  ;  in  ambidue  i 
reverendi  i  bisogni  del  corpo  cominciavano  a  gridare  più 
forte  delle  afflizioni  dello  spirito.  Se  questo  è  segno  di  co- 
raggio ,  essi  furono  in  quella  circostanza  i  cuori  più  ani- 
mosi del  castello. 

—  Ma  cosa  ne  dice  lei?  qual'  è  il  suo  parere  in  questa 
urgenza?  —  chiese  con  non  minore  ansietà  di  prima  il  si- 
gnor conte. 

—  Dei  pareri  non  ce  n'  è  che  uno  ;  —  soggiunse  Lu- 
cilio. —  Sono  ben  munite  le  mura  ?  sono  sprangate  le  porte 
e  le  finestre?  ci  sono  moschetti  e  spingarde  alle  feritoie? 
Y'  ha  per  questa  notte  gente  sufficiente  per  vegliare  alla 
difesa? 

—  A  voi,  a  voi,  capitano!  —  strillò  la  contessa,  in- 
velenita pel  contegno  poco  sicuro  dello  schiavone.  —  Ri- 
spondete dunque  al  signor  Lucilio!  Avete  disposto  le  cose 
in  maniera  che  si  possa  credersi  al  sicuro?  — 

—  Cioè,  —  barbugliò  il  capitano  —  io  non  ho  che 
quattro  uomini,  compresi  Marchetto  e  Germano;  ma  i  mo- 
schetti e  le  spingarde  sono  all'  ordine  ;  e  ho  anche  distri- 
buito la  polvere....  In  difetto  poi  di  palle,  ho  messo  in 
opera  la  mia  munizione  da  caccia.  "— 


GàPITOLO  QUINTO.  239 

—  Benissimo  !  credete  che  quei  manigoldi  siano  pas- 
serotti! —  gridò  il  conte.  — ^  Staremo  freschi  a  difender- 
cene coi  pallini!  — 

—  Via ,  per  cinque  o  sei  ore  anche  i  pallini  baste* 
ranno ,  — -  riprese  Lucilio.  —  E  quando  loro  signori  sap« 
piano  tenere  a  freno  quegli  assassini  fino  a  giorno»  io  credo 
che  le  milizie  del  vice-capitano  avranno  campo  di  inter- 
venire. — 

—  Fino  a  giorno  !  come  ^  fa  a  difendersi  fino  a  gior- 
no,  se  quei  temerarii  si  mettono  in  «apo  di  darci  l'as- 
salto ?  —  urlò  il  conte ,  strappandosi  a  ciocche  la  par- 
rucca.  —  Ne  uccideremo  uno,  agli  altri  il  sangue  andrà 
alla  testa,  e  saremo  tutti  fritti  prima  che  il  signor  vice- 
capitano pensi  a  mettersi  le  ciabatte  !  — 

—  Non  veda,  no,  le  cose  tanto  scure;  —  replicò  Lu- 
cilio. —  Castigatone  uno ,  creda  a  me  che  gli  altri  faranno 
giudizio.  Non  ci  si  perde  mai  a  mostrare  i  denti  ;  e  giac- 
ché il  signor  capitano  Sandracca  non  sembra  del  suo  umor 
solito  ,  io  solo  voglio  incaricarmene;  e  dichiaro- e  guaren* 
tisco  che  io  solo  basterò  a  difendere  il  castello  «  e  a  met- 
tere in  scompiglio  al  menomo  atto  tutti  quei  spaccamonti 
di  fuori!  — 

•—  Bravo  signor  Lucilio  !  Ci  salvi  lei  !  Siamo  nelle  sue 
mani  !  —  sclamò  la  contessa. 

Infatti  il  giovane  parlava  con  tal  sicurezza,  che  a  tutti 
si  rimise  un  pò*  di  fiato  in  corpo;  la  vita  tornò  a  muoversi 
m  quelle  figure,  sbalordite  dallo  spavento,  e  la  cuoca 
s'avviò  alla  credenza  con  fran  conforto  di  Monsignore. 
Lucilio  si  fece  raccontar  brevemente  V  andamento  di  tutto 
l'affare;  giudicò  con  miglior  fondamento,  che  fosse  una 
gherminella  del  castellano  di  Venchieredo  per  tagliare  a 
mezzo  il  processo  con  un  colpo  di  mano  sulla  Caneellma, 
e  per  primo  atto  della  sua  autorità  fece  trasportare  in  un 
salotto  interno  le  carte  e  i  protocolli  di  quella  faccenda* 


240  LE  CONFESSIONI  D' UN  OTTUAGENARIO. 

Esaminò  poi  diligentemente  le  fosse,  Te  porte  e  le  finestre; 
appostò  Marchetto  con  Germano  dietro  la  saracinesca  ;  il 
fattore  lo  mise  alla  vedetta  dalla  parte  della  scuderia  :  altre 
due  cernide,  che  erano  il  nerbo  della  guarnigione,  le  dispose 
alle  feritoie  che  guardavano  il  ponte  ;  distribuì  le  cariche,  e 
comandò  che  irremissibilmente  fosse  amma7.zato  chi  primo 
osasse  tentare  il  valico  della  fossa.  Il  capitano  Sandracca 
stava  sempre  alle  calcagna  del  giovine  mentre  egli  atten- 
deva a  questi  provvedimenti;  ma  non  aveva  coraggio  dì 
fare  il  brutto  muso ,  anzi  gli  facevano  mestieri  i  cenni,  gli 
nrtoni  e  gli  incoraggiamenti  della  moglie,  per  non  accusare 
9  mal  di  ventre  e  ritirarsi  in  granaio. 

—  Cosa  le  pare,  capitano?  —  gli  disse  Lucilio  con 
un  ghignetto  alquanto  beffardo.  —  Avrebbe  fatto  anche  lei 
quello  che  ho  fatto  io?  — 

—* Sissignore....  lo  aveva  già  fatto;  —  balbettò  il  ca- 
pitano, -*  ma  mi  sento  lo  stomaco.... 

—  Poveretto  !  —  lo  interruppe  la  signora  Veronica.  — 
Egli  ha  faticato  fin  adesso  ;  ed  è  suo  merito  se  i  mani- 
goldi non  sono  già  penetrati  in  castello.  Ma  non  è  più  tanto 
giovane ,  Ja  fatica  é  fatica ,  e  le  forze  non  corrispondono 
alla  buona  volontà  !  — 

—  Ho  bisogno  di  riposo  ;  —  mormorò  il  capitano. 

—  Si,  si,  riposi  con  suo  comodo;  — soggiunse  Lu- 
eilio  —  il  suo  zelo  lo  ha  provato  bastevolmente ,  e  ormai 
può  mettersi  sotto  le  lenzuola  colla  coscienza  tranquilla.  — 

Il  veterano  di  Candia  non  se  lo  fece  dire  due  volte  ; 
iiifilò  la  scala  volando  come  un  angelo,  e  per  quanto  Ja 
moglie  gli  stesse  a*  panni  gridando  di  guardarsi  bene  e  di 
non  precipitarsi,  in  quattro  salti  fu  nella  sua  stanza  bene 
inchìavata  e  puntellata.  Quel  dover  passare  vicino  alle  fe- 
ritoie gK  avea  dato  il  capogiro ,  e  gli  parve  di  stare  assai 
meglio  fra  la  coltre  e  il  materasso.  Ai  pericoli  futuri  Dio 
avrebbe  provveduto;  egli  temeva  piò  di  tutto  i  presenti. 


CAPITOLO  QUINTO.  241 

La  signora  Veronica  poi  si  sforzava,  rìmpro?erandogli  som- 
messameote  la  sua  dappocaggine  ;  ed  egli  rispondeva  che 
non  era  il  suo  mestiero  quello  xii  affrontare  i  ladri ,  ma  che 
se  si  fosse  trattato  di  vera  guerra  guerreggiata  lo  avrebbe 
veduto  al  suo  posto. 

—  Giovinastri ,  giovinastri  !  —  sclamò  il  valentuomo 
stirandosi  le  gambe.  —  La  trinciano  da  eroi,  perché  hanno 
r imprudenza  di  sfidare  una  palla  facendo  capolino  dai  merli. 
Eh  mio  Dio,  ci  vuol  altro!...  Veronica,  non  uscir  mica  di 
camera  sai!...  Io  voglio  difenderti  come  il  più  gran  tesoro 
che  abbia  ! 

— r  Grazie,  —  rispose  la  donna  —  ma  perchè  non  vi 
siete  svestito? 

—  Svestirmi!  vorreste  che  mi  svestissi  con  quella  giug- 
giola di  tempesta  che  abbiamo  alle  spalle!...  Veronica, 
sta*  sempre  vicina  a  me...  Chi  vorrà  offenderti  dovrà  prima 
calpestare  il  mio  cadavere.  — 

Costei  si  gettò  anch'essa,  vestita  com'era  ,  sul  letto; 
e  da  coraggiosa  donna  avrebbe  anche  pigliato  sonno,  se  il 
marito  ad  ogni  mosca  che  volava  non  fosse  sobbalzato 
tant'  alto  ,  domandandole  se  avea  udito  nulla  ,  ed  esortan- 
dola a  confidare  in  lui,  e  a  non  allontanarsi  dal  suo  legit- 
timo difensore. 

Intanto  da  basso  una  discreta  cena,  improvvisata  con 
ova  e  braciuole,  avea  calmato  gli  spasimi  dei  due  monsi- 
gnori, e  rimessili  con  tutta  l'anima  alla  paura,  s'interroga- 
vano l'un  l'altro  sul  numero  e  sulla  qualità  degli  assalitori  : 
eran  cento,  eran  trecento,  eran  mille;  tutti  capi  da  galera, 
il  migliore  de' quali  era  fuggito  al  capestro  per  indulgenza 
del  boja.  Se  gridavano  al  contrabbando,  si  era  per  trovare 
pretesto  ad  un  saccheggio;  a  udirli  urlare  e  cantare  sulla 
piazza,  dovevano  essere  ubriachi  fradici,  dunque  non  biso- 
gnava aspettarsi  da  loro  né  ragionevolezza  né  remissione. 
Il  resto  della  compagnia  faceva  tanto  d'occhi  a  questi  ra- 
I.  «6 


242  LE  CONFESSIONI  D' UN  OTTUAGENARIO. 

gionàmenti;  e  peggio  poi  quando  alcuna  delle  scolte' veniva 
a  riferire  di  qualche  romore  udito  ,  di  qualche  movimento 
osservato  nelle  vicinanze  d^l  castello.  Lucilio ,  dopo  fatta 
una  visita  alla  vecchia  contessa,  e  aver  coonestato  anche  lui 
con  una  panchiana  Y  assenza  della  Clara ,  era  tornato  a 
confortare  quei  poveri  diavoli.  Scrisse  allora,  e  fece  firmare 
dal  conte  una  lunga  e  pressantissima  lettera  al  vice-capitano 
di  Portogruaro,  e  domandò  licenza  alla  compagnia  d*  an- 
dare egli  stesso  in  persona  a  portarla.  Misericordia  !  non  lo 
avesse  mai  detto  !  La  contessa  gli  si  gettò  quasi  ginocchione 
dinanzi  ;  il  conte  lo  abbrancò  pel  vestito  cosi  furiosamente 
che  gliene  strappò  quasi  una  falda;  i  canonici,  la  cuoca,  le 
guattere,  i  servitori  lo  attorniarono  d*ogni  lato  come  ad 
impedirgli  d'uscire.  E  tutti  con  occhiate,  con  gestì ,  con 
monosillabi  o  con  parole,  s'ingegnavano  di  fargli  capire  che 
partir  lui  era  lo  stesso  che  volerli  privare  dell'  ultima  lusinga 
di  salute.  Lucilio  pensò  a  Clara,  e  pur  decise  di  rimanere. 
Tuttavia  si  richiedeva  alcuno  che  s'incaricasse  della  let- 
tera, e  di  nuovo  gettarono  gli  occhi  sopra  di  me.  Giovandomi 
della  confusione  generale  io  era  sempre  stato  nella  «camera 
della  Pisana  y  sopportando  i  suoi  rimbrotti  per  la  fisizione 
extra  muros  di  cui  io  l'aveva  defraudata.  Ma  appena  mi 
chiamarono ,  ebbi  V  accortezza  o  la  fortuna  di  farmi  trovar 
sulla  scala.  M'empirono  il  capo  d'istruzioni  e  di  raccoman- 
dazioni, mi  cucirono  nella  giacchetta  il  piego,  mi  imbarca- 
rono sulla  solita  tavola ,  ed  eccomi  per  una  seconda  volta 
impegnato  in  una  missione  diplomatica.  Sonavano  allora 
per  r  appunto  le  ore  dieci  di  notte,  e  la  luna  mi  dava  negli 
occhi  con  poca  modestia;  due  cose  che  mi  cagionavano  qual- 
che fastidio,  la  prima  per  le  streghe  e  stregherie  racconta- 
temi da  Marchetto,  la  seconda  per  la  facilità  che  ne  prove- 
niva di  poter  essere  osservato.  Contuttociò  ebbi  la  fortuna 
di  giungere  sano  e  salvo  sui  prati.  Tremava  un  pocolino 
dapprincipio  ;  ma  mi  rassicurai  strada  facendo,  e  nell'  en- 


CAPITOLO  QUINTO.  243 

trare  al  mulino ,  come  volevano  le  mie  istruzioni»  assunsi 
«ina  cercaria  d'importanza  che  mi  fece  onore.  Rassicurai 
la  contessina  Clara  e  risposi  con  garbo  a  tutte  le  sue  inter- 
rogazioni ;  indi  detto  alla  Marianna  che  T andasse  a  svegliare 
il  maggiore  dei  suoi  figliuoli,  approfittai  della  sua  assenza 
|>.er  istracciare  la  fodera  della  giacchetta,  e  cavatane  la  let- 
tera la  riposi ,  come  nulla  fosse  ,  in  saccoccia.  Sandro  era 
4in  garzoncello  maggiore  di  me  di  due  anni,  e   che  di- 
mostrava un  ingegno  ed  un  coraggio  non  comune  ;  perciò 
il  fattore  m'aveva  raccomandato  di  indirizzarmi  a  lui  per 
mandar  quella  scritta  a  Portogruaro.  Egli  si  tolse  Y  incarico 
^enza  neppure  pensarci  sopra  ;  si  buttò  la  giubba  sulle  spalle, 
mise  la  lettera  nel  petto,  e  usci  fuori  zufolando  come  an- 
dasse ad  abbeverare  i  buoi.  La  strada  eh'  ei  dovea  tenere 
verso  Portogruaro  s'allontanava  sempre  più  da  Fratta,  e  non 
«e*  era  pericolo  che  fosse  sorpreso  o  intercettato.  Perciò  io 
sta^  senza  alcun  timore,  beato  beatissimo  di  veder  uscire 
>a  buon  fine  tutte  le  commissioni  affidatemi ,  e  piene  le 
orecchie  degli  elogi  che  mi  sarebbero  suonati  intorno  nella 
•cucina  del  castello.  Benché  mi  avesse  detto  il  signor  Lucilio 
di  far  compagnia  alla  signora  Clara  fino  al  ritorno  del  messo, 
il  terreno  mi  bruciava  sotto  di  rimettermi  in  moto;  quel- 
r andare  e  venire,  quel  mistero,  quei  pericoli  aveano  dato 
V  abbrivo  alla  mia  immaginazione  infantile,  e  non  potea  più 
stare  senza  qualche  grande  impresa  per  le  mani.  Mi  saltò  al- 
lora in  capo  di  rientrare  nel  castello  a  darvi  contezza  di 
^ella  parte  dell' incarico  che  aveva  già  avuto  effetto  ;  salvo 
sempre  di  rinnovare  la  sortita  per  saper  l^  risposta   del 
vice-capitano  di  giustizia.  La  Clava ,  udita  questa  mia  in- 
tenzione, domandò  risolutamente  se  mi  bastava  V  animo  di 
far  passare  la  fossa  anche  a  lei.  Il  mio  piccolo  cuore  pal- 
pitò più  di  superbia  che  d'incertezza,  e  risposi  col  volto 
fiammeggiante  e  col  braccio  teso  che  mi  sarei  annegato  io, 
piultostochè  far  bagnare  a  lei  la  falda  della  veste.  La  Ma- 


244  LE  CONFESSIONI  D' UN  OTTUAGENARIO. 

rianna  tentò  attraversare  con  molte  ragioni. di  pmdenz» 
questo  disegno  della  padroncina  ;  ma  essa  avea  confiecato 
proprio  il  chiodo,  ed  io  poi  ero  cosi  contento  di  ribadirlo^ 
che  mi  tardava  l'ora  di  trovarmi  con  lei  all'aperta. 

Detto  fatto,  lasciatala  mugnaja colla  sua  prudenza,  noi 
uscimmo  sui  prati,  e  di  là  in  breve  fummo  senza  guaio  ali» 
fossa.  Il  solito  fischio,  la  solita  tavola  ;  e  la  traversata  suc- 
cesse a  dovere  come  le  altre  volte.  La  coptessina  gongolava 
tanto  di  fare  quell'improvvisata ,  che  il  passar  l'acqua  a  quel 
modo  le  fu  quasi  piacevole,  e  rideva  come  una  ragazzina 
neir inginocchiarsi  su  quell'ordigno.  Le  feste,  le  meraviglio» 
la  consolazione  di  tutta  la  famiglia  sarebbero  lunghe  a  ri- 
dirsi: ma  il  primo  pensiero  di  Clara  fu  di  chiedere  conto 
della  nonna  ;  o  se  non  fu  il  primo  pensiero ,  fu  certo  la 
prima  parola.  Lucilio  le  rispose  che  la  buona  vecchia,  per- 
suasa della  fandonia  che  le  aveano  dato  a  bere  sul  conto  di 
lei,  erasi  addormentata  in  pace,  e  bene  stava  di  non  ijsve- 
gliarla.  Allora  la  giovinetta  sedette  cogli  altri  in  tinello; 
ma  mentre  tutti  origliavano  dalle  fessure  delle  finestre  i 
rumori  che  venivano  dal  villaggio,  ella  parlava  muta  mata 
cogli  occhi  di  Lucilio,  e  lo  ringraziava  per  tutto  quanto  egli 
avea  adoperato  a  loro  vantaggio.  Infatti  era  una  voce  sola 
che  ascriveva  al  signor  Lucilio  tutto  quel  po'  di  sicurezza 
e  di  speranza,  che  risollevava  le  anime  degli  abitatori  del 
castello  dalla  prima  abiezione.  Lui  era  staio  a  consolarli 
con  qualche  buonr  argomento,  lui  a  munire  provvisoriamente 
il  castello  contro  un  colpo  di  mano,  lui  a  concepire  quella 
sublime  pensata  del  ricorso  al  vice-capitano.  Li  tornava  in 
campo  io.  Mi  si  chiese  dbnto  della  lettera  e  di'chi  se  n'era 
incaricato  ;  e  tutti  giubilarono  di  sapere  che  di  li  a  un  paio 
d' ore  io  sarei  tornato  al  mulino  per  recare  la  risposta  di 
Portogruaro.  Ognuno  mi  fece  mille  carezze,  io  era  portato 
in  palmo  di  mano,  monsignore  mi  perdonava  la  mia  igno 
ranza  in  quanto  al  confiteor ^  ed  il  fattore  si  pentiva  di  avermi 


CAPITOLO  QUINTO.  245 

posposto  ad  un  gicarrosto.  Il  conte  mi  volgeva  gli  occhi 
^olci,  e  la  contessa  poi  non  finiva  mai  di  accarezzarmi  la 
fluca.  Giustizia  tarda  e  meritata. 

Mentre  la  brigata  si  sbracciava  a  farmi  la  corte,  crebbe 

il  romore  di  fuori  improvvisamente,  e  Marchetto  il  cavai- 

Jante,  col  fucile  in  mano  e  gli  occhi  sbarrati,  precipitò  nel 

tinello.  —  Chi  è,  chi  non  è?  —  Fu  un  alzarsi  improvviso, 

un  gridare,  un  domandare,  un  rovesciarsi  di  seggiole  e  di 

candellieri.  —  C'era  che  quattro  uomini,  per  un  condotto 

d'acqua  rimasto  asciutto,  erano  sbucati  dietro  la  torre;  che 

«rano  saltati  addosso  a  lui  e  a  Germano  ,  che  costui  con 

4Ìoe  coltellate  nel  fianco  doveva  essere  a  mal  partito,  e  eh 3 

egli  avea  fatto  appena  tempo  di  scappare  serrandosi  dietro 

le  porte.  A  queste  notizie  lo  strillare,  e  il  rimescolarsi 

crebbe  di  tre  tanti  ;  nessuno  sapeva  quello  che  si  facesse  ; 

parevano  quaglie  insaccate  allo  scuro  in  un  canestro,  che 

<ianno  del  capo  qua  e  là  alla  rinfusa  senza  cognizione  e 

^enza  scopo\  Lucilio  si  sfiatava  a  raccomandare  la  quiete  e 

il  coraggio,  ma  era  un  parlare  ai  sordi.  La  sola  Clara  lo 

•udiva,  e  cercava  aiutarlo  col  persuadere  la  contessa  a  farsi 

^nimo  e  a  sperare  in  Dio. 

—  Dio,  Dio!  è  proprio  tempo  di  ricorrere  a  Diol  — 
sclamava  la  signora  —  chiamateci  il  confessore!...  Monsi- 
gnore, lei  pensi  a  raccomandarci  l'anima. 

Il  canonico  di  sant'Andrea,  cui  èrano  rivolte  queste 
parole,  non  avea  più  anima  per  sé  ;  figuratevi  se  avea  in- 
tenzione 0  possibilità  di  raccomandare  quella  degli  altri  ! 
In  quel  momento  s' udirono  molte  schioppettate,  e  insieme 
grida  e  minacele  di  gente  che  sembrava  azzuffarsi  nella  torre. 
Lo  scompiglio  non  conobbe  più  limiti.  Le  donne  di  cucina 
capitarono  da  un  lato,  le  cameriere,  la  Pisana  e  i  servi  dal- 
l'altro ;  il  capitano  entrò  più  morto  che  vivo ,  sostenuto 
dalla  moglie,  e  gridando  che  tutto  era  perduto.  S'udivano 
di  fuori  le  strida  e  le  preghiere  delle  famiglie  di  Fulgenzio 


246  LE  CONFESSIONI  D' UN  OTTUAGENARIO. 

e  del  fattore,  che  chiedevano  essere  ricoverate  nella  casa  pa- 
dronale come  in  luogo  più  sicuro.  In  tinello  era  un  aflac- 
ciarsi  confuso  e  precipitoso  di  volti  sorpresi  e  sparuti,  un- 
goffeggiare  di  preghiere  e  di  segni  di  croce,  un  piangere  di 
donne,  un  bestemmiar  di  uomini,  un  esorcizzare  di  monsi- 
gnori. Il  conte  avea  perduto  la  sua  ombra,  che  avea  stimato^ 
opportuno  di  ficcarsi  più  ancora  all'ombra  sotto  il  tappeto* 
della  tavola.  La  contessa  quasi  svenuta  guizzava  come  un'an- 
guilla, la  Clara  sMngegnava  di  confortarla  come  poteva 
meglio.  Io  per  me  aveva  presa  tra  le  braccia  la  Pisana,  ben. 
deciso  a  lasciarmi  squartare  prima  di  cederla  a  chicchessia  r 
il  solo  Lucilio  avea  la  testa  a  segno  in  quel  parapiglia.  Do- 
mandò a  Marchetto  ed  ai  servi  se  tutte  le  porte  fossero 
serrate  ;  iridi  chiese  al  cavallante  se  avesse  vedute  le  due 
cernide  prima  di  scappare  dalla  torre,  llcavallante  non  le 
avea  vedute;  ma  ad  ogni  modo  non  bastavano  due  soli  no- 
mini a  menare  tutto  quel  gran  rumore  che  si  udiva  di  fuori  ; 
e  Lucilio  giudicò  tosto  che  qualche  nuovo  accidente  fosse 
intervenuto.  Avesse  già  avuto  effetto  il  ricorso  al  vice-ca- 
pitano?  Pareva  troppo  presto;  tanto  più  che  la  soverchia 

premura  non  era  il  difetto  delle  milizie  d'allora.  Certo  per 
altro  qualche  soccorso  era  capitato  ;  se  pure  gli  assalitori 
rton  erano  tanto  ubriachi  da  favorirsi  le  archibugiate  fira 
di  lóro.  In  quella,  alle  querele  delle  donne  di  Fulgenzio  e 
del  fattore,  successe  contro  le  finestre  un  tambussare  di  uo- 
trtini,  e  ufì  gridar  che  si  aprisse  e  che  si  stesse  quieti,  per- 
chè tutto  era  finito.  Il  conte  e  la  contessa  non  s'acquieta- 
vano per  nulla,  credendo  che  fosse  uno  strattagemma  im- 
maginato per  entrare  in  casa  a  tradimento.  Tutti  si  stringe^ 
vano  angosciosamente  intorno  a  Lucilio  aspettando  consi- 
glio e  salute  da  lui  solo  ;  la  contessina  Clara  s' era  messa 
alla  porta  della  scala  deliberata  a  correre  dalla  nonna  non 
appena  il  pericolo  si  facesse  imminente.  I  suoi  occhi  rispon* 
dey.;no  valorosamente  agli  sguardi  del  giovane;  che  badasse 


CAPITOLO  QUINTO.  247 

egli  pure  agli  altri,  poiché  per  lei  si  sentiva  forte  e  sieura 
contro  ogni  evento.  Io  teneva  la  Pisana  piucchemmai  stretta 
fra  le  braccia,  ina  la  fanciuUetta,  mossa  alVemulazione  dal 
mio  coraggio,  gridava  che  la  lasciassi,  e  che  si  sarebbe  di- 
fesa da  sé.  L'orgoglio  pote^'a  tanto  suU*  immaginazione  di 
lei,  che  le  pareva  di  bastare  contro  un  esercito.  Frattanto  il 
signor  Lucilio,  accostatosi  ad  una  finestra  avea  domandato 
chi  fossero  coloro  che  bussavano. 

—  Amici,  amici  I  di  san  Mauro  e  di  Lugugnana  !  —  ri- 
sposero naolte  voci. 

—  Aprite  !  Sono  il  Partistagno  !  I  malandrini  furono 
snidati!  —  soggiunse  un'altra  voce  ben  nota,  che  sciolse, 
si  può  dire,  il  respiro  a  tutta  quella  gente,  trepidante  tra  la 
paura  e  la  speranza. 

Un  grido  di  consolazione  fece  tremare  i  vetri  ed  i  muri 
del  tinello,  e  se  tutti  fossero  diventati  pazzi  ad  un  punto, 
non  avrebbero  dato  in  più  strane  e  grottesche  dimostrazioni 
di  gioia.  Mi  ricordo  e  mi  ricorderò  sempre  del  signor  conte, 
il  quale  al  fausto  suono  di  quella  voce  amica  si  mise  le  mani 
alle  tempie,  ne  sollevò  la  parrucca,  e  stette  con  questa  sol- 
levata verso  il  cielo,  come  offerendola  in  voto  per  la  grazia 
ricevuta.  Io  ne  risi,  ne  risi  tanto;  che  buon  per  me  che  la 
grandezza  del  contento  stornasse  dalla  mia  persona  l'atten- 
zione generale  !  — -  Finalmente  le  porte  furono  aperte  ,  le 
finestre  spalancate;  s'accesero  fanali,  lucerne,  lampioni  » 
candelabri  ;  e  al  festivo  splendore  d'una  piena  illuminazione, 
fra  il  suono  delle  canzoni  trionfali,  dei  Te  deum  e  delle  più 
divote  giaculatorie,  il  Partistagno  invase  coli' armata  libera- 
trice tutto  il  pianterreno  del  castello.  Gli  abbracci ,  le  la- 
grime, i  ringraziamenti,  le  meraviglie  furono  senza  fine; 
la  contessa,  dimenticando  ogni  riguardo,  saltò  al  collo  del 
giovine  vincitore;  il  conte,  monsignor  Orlando-e  il  canonico 
di  sant'Andrea  vollero  imitarla  ;  la  Clara  lo  ringraziò  con 
vera  effusione  d'aver  risparmiato  alla  sua  famiglia  chi  sa 


248  LE  CONFESSIONI  D*  ON  OTTUAGENARIO. 

quante  ore  di  spavento  e  d'incertezza!  fors* anco  qualche 
disgrazia  meno  immaginaria.  Il  solo  Lucilio  non  si  con- 
giunse al  giubilo  e  all'ammirazione  comune;  forse  lo  scio- 
glimento non  gli  quadrava,  e  l'avrebbe  voluto  derivare  do- 
vunque fuorché  dalla  parte  per  la  quale  era  venuto.  Tutta- 
via era  troppo  giusto  ed  accorto  per  non  mascherare  que- 
sto spropositato  sentimento  d' invidia  ;  e  fu  egli  il  prinao 
che  richiese  al  Partistagno  del  modo  e  della  fortuna  che  lo 
aveva  menato  a  quella  buona  opera.  Il  Partistagno  raccontò 
allora  com'  egli  fosse  venuto  quella  sera  per  la  solita  visita 
al  castello,  ma  un  po'  più  tardi  del  consueto  pel  riparo  di 
alcune  arginature  che  l'ebbero  trattenuto  a  san  Mauro.  Gli 
sgherri  di  Yenchieredo  gli  aveano  proibito  di  entrare ,  ed 
egli  avea  fatto  un  gran  gridare  contro  quella  soperchierìa , 
ma  non  ne  avea  cavato  nulla;  e  alla  fine  vedendo  che  le 
chiacchiere  non  contavano  un  fico,  ed  accorgendosi  che  quel 
gridare  al  contrabbando  era  una  copertina  a  Dio  sa  quali 
diavolerie,  s'era  proposto  di  partire  e  tornare  alla  carica 
con  ben  altri  argomenti  che  le  parole. 

—  Perchè  io  non  sono  un  prepotente  di  mestiere 
—  soggiunse  il  Partistagno  ;  —  ma  all'uopo  anch'io  posso 
qualche  cosa  e  so  farmi  valere.  —  E  ciò  dicendo  mostrava 
tesi  i  muscoli  dei  polsi  ;  e  faceva  digrignare  certi  denti  acuti 
e  sottili,  che  somigliavano  quelli  del  leone. 

Infatti  era  tornato  di  galoppo  a  san  Mauro,  e  là,  rac- 
coltivi alcuni  suoi  fidati,  nonché  molte  cernide  di  Lugu- 
gnana  che  stavano  ancora  a  lavoro  sopra  l'argine,  s'era 
ravviato  verso  Fratta.  Eravi  giunto  proprio  nel  momento  che 
la  torre  veniva  occupata,  per  sorpresa,  da  quattro  bravacci  ; 
ond'  egli  sgominati  prima  assai  facilmente  gli  ubriachi  che 
armeggiavano  sulla  piazza  e  nell'osteria,  si  mise  a  guadare 
la  fossa  con  parecchi  de' suoi.  Con  qualche  fatica  guada- 
gnarono l'altra  riva,  senzaché  coloro  che  aveano  occupato  la 
torre  si  dessero  cura  di  ributtarli,  intesi  com'erano  a  scas- 


CAPITOLO  QUINTO.  249 

sinar  gangheri  e  serrature  per  penetrare  nell'  archivio.  E 
poi  dopo  ffualche  schioppettata ,  scambiatasi  cosi  tra  il 
chiaroscuro  più  per  braveria  che  per  bisogno ,  ì  quattro 
malandrini  erano  venuti  nelle  sue  mani  y  e  li  teneva  guar- 
dati nella  stessa  torre  ove  s' erano  introdotti  con  d  sfacciata 
scelleraggine.  Fra  questi  era  il  capo-banda  Gaetano.  Quanto 
pòi  al  portinajo  del  castello,  gli  era  già  morto  quando  le  cer- 
nide  di  Logugnana  s'erano  accorte  di  lui. 

•— >  Povero  Germano!  —sclamò  il  cavallante. 

—  E  che  non  ci  sia  proprio  più  pericolo?  che  tutti 
siano  partiti?  che  non  si  rifacciano  addosso  perla  rivincita? 

—  chiese  il  signor  conte,  al  quale  non  pareva  vero  che  un 
tanto  temporale  si  fosse  squagliato  per  aria  senza  qualche 
gran  fracasso  di  fulmini. 

—  I  capi  sono  bene  ammanettati,  e  saranno  savii  come 
bambini  fino  al  momento  che  li  regoli  il  boja  ;  —  rispose 
il  Partistagno.  —  Quanto  agli  altri  scommetto  che  non  si 
sovvengono  più  dì  qual  odore  sappia  V  aria  di  Fratta,  e  che 
loro  non  cale  niente  affatto  di  fiutarla  ancora. 

—  Dio  sia  lodato!  —  sciamò  la  contessa.  -^  Signor 
barone  di  Partistagno ,  noi  tutti  e  le  cose  nostre  ci  facciamo 
roba  sua,  in  riconoscenza  dell'immenso  servìgio  che  ci  ha 
prestato. 

—  Elia  è  il  più  gran  guerriero  dei  secoli  moderni  ! 

—  gridò  il  capitano  asciugandosi  sulla  fronte  il  sudore  che 
vi  avea  lasciato  la  paura. 

— ^  Pare  peraltro  che  anqhe  lei  avesse  pensato  ad  una 
buona  difesa  —  rispose  il  Partistagno.  —  Finestre  e  porte 
erano  cosi  tappate,  che  non  vi  sarebbe  passata  una  formica. 

Il  capitano  ammutolì,  s' avvicinò  col  fianco  alla  tavola 
per  non  far  vedere  ch'egli  era  senza  spada;  e  della  mano 
accennò  a  Lucilio,  come  per  riferire  a. lui  tutto  il  merito  di 
tali  precauzioni. 

*-  Ah  è  stato  il  signor  Lucilio  ?  —  sclamò  il  Parti- 


250  LE  CONFESSIONI  D*  UN  OTTUAGENÀRIO. 

stagno  con  un  lieve  vapore  d'ironia.  -—  Bisogna  confessare 
che  non  si  poteva  usare  maggior  prudenza.  — 

II  panegirico  della  prudenza  in  bocca  di  chi  avea  vinto 
coir  audacia,  somigliava  troppo  ad  un  motteggio  perchè  Lu- 
cilio non  se  ne  accorgesse.  L'anima  sua  dovette  sollevarsi 
ben  alto  per  rispondere  «on  un  modesto  inchino  a  quelle 
ambigue  parole.  Il  Partìstagno ,  che  credeva  di  averlo  subis- 
sato 0  poco  meno,  si  volse  per  vedere  sulla  fisonomia  della 
Clara  l'effetto  di  quel  nuovo  trionfo  sul  piccolo  ed  infelice 
rivale.  Si  maravigliò  alquanto  di  non  vederla,  perocché  la 
fanciulla  era  già  corsa  di  sopra  a  spiare  dietro  la  porta 
della  nonna.  Ma  la  buona  vecchia  dormiva  saporitamente 
profetta  contro  le  archibugiate  da  un  principio  di  sordità  ; 
ed  ella  tornò  indi  a  poco  in  tinello,  contentissima  della  sua 
esplorazione.  Il  Partistagno  la  adocchiò  allora  gustosamente^ 
en'  ebbe  un'occhiata  di  pura  benevolenza,  che  lo  confermò 
viemmeglio  nella  sua  compassione  pel  povero  dottorino  di 
Fratta.  lu  mezzo  a  ciò  gli  piovevano  d'ogni  lato  domande 
sopra  questo  e  sopra  quello  ;  e  sul  numero  dei  malandrini,  • 
sul  modo  da  lui  adoperato  nel^assar  la  fossa;  e,  come  sem- 
pre avviene  dopo  il  pericolo,  tutti  godevano  d'immaginarlo 
grandissimo  e  di  ricordarne  le  emozioni.  Lo  stato  d'animo 
di  chi  è  o  si  crede  sfuggito  ad  un  rischio  mortale ,  somiglia 
a  quello  di  chi  ha  ricevuto  risposta  favorevole  ad  una  di- 
chiarazione d'amore.  L'istessa  loquacia,  l'istessa  prodiga- 
lità di  ogni  cosa  che  gli  venga  domandata,  l'istessa  legge- 
rezza di  corpo  «  di  mente  ;  e  per  dirla  meglio ,  tutte  le 
grandi  gioie  si  somigliano  nei  loro  effetti,  a  differenza  dei 
grandi  dolori  che  hanno  una  scala  di  manifestazioni  molto 
variata.  Le  anime  hanno  un  centinaio  di  sensi  per  sentire  il 
male,  ed  uno  solo  pel  bene  ;  e  la  natura  rileva  alcun  poco 
dell'indole  del  Guerrazzi,  che  ha  maggiore  immaginativa 
per  le  miserie  che  pei  pregi  della  vita. 

Il  primo  cui  venne  in  mente  che  i  nuovi  arrivati 


CAPITOLO  QUINTO.  25| 

potessero  abbisognare  dì  qadlche  rinfresco,  fu  monsignor 
Orlando  ;  io  penso  sempre  più  che  lo  stomaco,  ancora  della 
riconoscenza,  lo  facesse  accorto  di  tale  bbogno.  Dicono 
che  l'allegria  è  il  più  attivo  dei  succhi  gastrici,  ma  mon> 
signore  avea  digerito  la  cena  durante  la  paura;  e  l'alle- 
gria non  avea  fatto   altro  che  stimolare   vieppiù  il  suo 
appetito.  Due.  ova  e  mezza  braciuola!  Ci  voleva  altro  per 
farfo  tacere  l'appetito  d'un  monsignore!...  Subito' si  mi- 
sero  all'  opera  :  e  si  fece  man  bassa  sui  porcellini  di  Ful- 
genzio.  Il    timore    d'un    lungo   assedio   era   svanito;  la 
cuoca    lavorava  per  tre;   le  guattere  e  i  servi  avevano 
quattro  braccia  per  uno  ;  il  fuoco  sembrava  disporsi  a  cuo- 
cere ogni  cosa  in  un  minuto  ;  Martino  lagrimando  per  la 
morte  di  Germano,  comunicatagli  allora  allora  dal  cavallante, 
grattava  in  tre  colpi  mezza  libbra  di  formaggio,  lo  e  la 
Pisana  facevamo  gazzarra,  contenti  e  beati  di  vedersi  dimen- 
ticati nel  tripudio  universale  ;  per  cui  avremmo  desiderato 
ogni  mese  un  assalto  al  castello  per  goderne  poi  un  simile 
carnovale.  Ma  la  memoria  del  povero  Germano  s'intromet- 
teva sovente  ad  abbuiare  la  mia  contentezza  ;  Era  la  prima 
volta  che  la  morte  mi  passava  vicino,  dopo  che  era  venuto 
in  età  di  ragione.  La  Pisana  mi  svagava  col  suo  chiacchie^ 
rio,  mi  rampognava  del  mio  amore  ineguale.  Ma  io  le  ri- 
spondeva :  «  E  Germano  !  j»  —  La  piccina  allungava  il  bron- 
cio; ma  poco  stante  tornava  a  ciarlare,  e  a  dimandarmi 
contezza  delle  mie  spedizioni  notturne,  a  persuadermi  che 
eUa  avrebbe  fatto  anche  meglio,  e  a  congratularsi  meco  che 
la  cuoca  si  fosse  degnata  di  porre  in  opera  il  girarrosto 
senza  ficcar  me  a  far  le  sue  veci.   Io  mi  svagava  dal  mio 
dolore  in  questi  colloquii  ;  e  la  superbietta  di  essere  stimato 
qualche  cosa  mi  teneva  troppo  occupato  di  me  e  della 
mia  importanza ,  per  permettermi   di  pensare  troppo  al 
morto.        >. 

Era  già  passatala  mezzanotte  di  qualche  mezz'ora > 


"252  LE  CONFESSIONE  D'UN  OTTUAGENARIO. 

quando  la  cena  fu  in  pronto.  Non  si  badò  a  distinzione  di 
quarti  0  di  persone.  In  cucina,  in  tinello,  in  sala,  nella  di 
«pensa  ;  ognuno  mangiò  e  bevve,  come  e  dov^  voleva.  Le 
famiglie  del  fattore  e  di  Fulgenzio  furona  convitate  al  ban- 
chetto trionfale  ;  e  soltanto  fra  un  boccone  ed  un  brindisi,  la 
morte  di  Germano  e  la  sparizione  del  sagrìsta  e  del  cappellano 
richiamarono  qualche  sospiro.  Ma  i  morti  non  si  movono,  e 
ì  vivi  si  trovano.  Di  fatti  il  pretucolo  e  Fulgenzio  capita- 
rono non  molto  dopo,  cosi  pallidi  e  sformati  che  parevano 
essere  stati  rinchiusi  fm  allora  in  un  cassone  di  farina.  Uno 
scoppio  di  applausi  salutò  il  loro  ingresso,  e  poi  furono 
invitati  a  contare  la  loro  storia.  La  era  in  verità  molto  sem* 
plice.  Ambidue,  dicevano,  senza  farsi  motto  Tuno  ali*  altro, 
■al  primo  giungere  dei  nemici  erano  corsi  a  Portogruaro  per 
implorare  soccorso;  e  di  là  infatti  capitavano  col  vero  soc- 
eorso  di  Pisa. 

—  Che?  sono  11  fuori  i  signori  soldati?  —  sciamò  il 
signor  conte  che  non  si  era  ancora  accorto  di  aver  perduto 
la  parrucca.  —  Fateli  entrare!...  Su  dunque,  fateli  en- 
trare! 

I  signori  soldati  erano  sei  di  numero  compreso  un  ca- 
porale ,  ma  in  puntò  a  stomaco  valevano  un  reggimento. 
Essi  giunsero  opportuni  a  spazzare  i  piatti  degli  ultimi  ri- 
masugli dei  porcellini  arrostiti,  e  a  ravvivar  1*  allegria  che 
cominciava  già  a  maturarsi  in  sonno.  Ma  poiché  essi  fu- 
rono satolli,  e  il  canonico  di  sant'  Andrea  ebbe  recitato  un 
oremus  in  rendimento  di  grazie  al  Signore  del  pericolo  da 
cui  eravamo  scampati ,  si  pensò  sul  serio  a  coricarsi.  Al- 
lora chi  chiappa  chiappa  :  uno  qua  ed  uno  là,  ognuno  trovò 
il  proprio  covo,  la  gente  di  rilievo  nella  foresteria,  gli 
altri  chi  nella  frateria ,  chi  nelle  rimesse ,  chi  sul  fenile.  Il 
giorno  dopo,  soldati,  cernide  e  sbirri  ebbero  per  ordine  dui 
signor  conte  una  grossa  mancia:  e  ognuno  tornò  a  casa  sua 
dopo  aver  ascoltato  tre  messe,  in  nessuna  delle  quali  io 


CAPITOLO  QUINTO.  253 

fui  seccato  perchè  recitassi  il  confiteor.  Cosi  si  tornò  dopo 
quella  furia  di  burrasca  alla  solita  vita  ;  il  signor  conte  pe- 
raltro aveva  raccomandato  che  portassimo  il  trionfo  con 
fronte  modesta,  perchè  non  gli  garbava  per  nulla  di  andar 
incontro  ad  altre  rappresaglie. 

Con  simili  disposizioni  d'animo  vi  figurerete  che  il 
processo  ìnstituito  sulle  rivelazioni  di  Germano  non  andò 
innanzi  con  molta  premura  ;  e  neppure  pareva  che  si  avesse 
volontà  di  castigare  davvero  quei  quattro  scherani  che 
erano  rimasti  prigioni  di  guerra  del  Partistagno.  Il  Venchie- 
redo ,  fatto  accortamente  tastare  a  loro  riguardo ,  rispose  ^ 
che  egli  veramente  li  avea  mandati  suìl*  orme  di  alcuni 
contrabbandieri  che  si  dicevano  rifugiati  nelle  vicinanze  di 
Fratta,  che  se  poi  le  sue  istruzioni  erano  state  da  loro 
oltrepassate  in  modo  punibile  criminalmente ,  ciò  non  ri- 
guardava lui  ma  la  cancelleria  di  Fratta.  Il  cancelliere  del  re- 
sto non  mostrava  gran  volontà  di  vedere  a  fondo  nelle  cose, 
e  sfuggiva  di  condurre  i  detenuti  a  pericolose  confessioni. 
L*  esempio  di  Germano  parlava  troppo  chiaro  ;  e  V  accorto 
curiale  era  uomo  da  pigliar  le  cose  di  volo.  Lasciava 
dunque  dormire  il  processo  principale ,  e  in  queir  altra  in- 
quisizione dell*  assalto  dato  alla  torre  era  felicissimo  di 
aver  provato  la  perfetta  ubriachezza  de'  quattro  imputati. 
Cosi  sperava  lavarsene  le  mani ,  e  che  la  polvere  dell'  ob- 
blio  si  sarebbe  accumulata  provvidenzialmente  su  quei  ma- 
laugurati protocolli. 

Le  cose  tentennavano  in  questo  modo  da  circa  un 
mese ,  quando  una  sera  due  cappuccini  chiesero  ospitalità 
nel  castello  di  Fratta.  Fulgenzio  che  conosceva  tutte  le 
barbe  cappuccinesche  della  provincia  non  raffigurò  per 
nulla  quelle  due  ;  ma  avendo  essi  dichiarato  che  venivano 
dair  lUirio ,  circostanza  provata  vera  dall'  accento ,  fu- 
rono accolti  cortesemente.  Fossero  poi  venuti  dal  mondo 
della  luna ,  nessuno  avrebbe  arrischiato  di  respingere  due 


1^  LE  CONFESSIONI  D  UN  OTTUAGENARIO. 

cappuccini  colia  magra  scusa  che  non  si  conoscevano.  Essi 
si  scusarono  colia  santa  umiltà  dall'  entrare  in  tinello ,  ove 
€*  era  in  quella  sera  piena  conversazione  ;  ed  edificarono 
invece  la  servitù  con  certe  loro  santocchierie  e  certi  racconti 
della  Dalmazia  e  di  Turchia,  eh'  erano  le  consuete  parabole 
•dei  frati  di  quelle  parti.  Indi  domandarono  licenza  d'an- 
dare a  coricarsi;  e  Martino  li  guidò  e  li  introdusse  nella 
stanza  della  frateria,  che  era  divisa  dal  mio  covacciolo  con 
un  semplice  assito  e  nella  quale  io  li  vidi  entrare  per  una 
fessura  di  questo.  Il  castello  poco  dopo  taceva  tutto  nella 
quiete  del  sonno  ;  ma  io  vegliava  alla  mia  fessura  ,  perché 
i  due  cappuccini  avevano  certe  cose  addosso  da  stuzzi- 
care propriamente  la  curiosità.  Appena  entrati  nella  stanza 
£Ì  assicurarono  essi  con  due  buone  spanne  di  catenaccio; 
ìndi  li  vidi  trarre  di  sotto  alla  tonaca  arnesi,  mi  parevano, 
da  manovale,  ed  anche  due  solidi  coltellacci,  due  buone 
paia  di  pistole,  che  non  son  solite  a  portarsi  da  frati.  Io  non 
fiatava  per  lo  spavento ,  ma  la  curiosità  di  sapere  che  cosa 
volessero  dire  quegli  apparecchi  mi  faceva  durare  alla  ve- 
detta. Allora  uno  di  coloro  cominciò  con  uno  scalpello  a 
smovere  le  pietre  del  muro  dirimpetto  che  s' addossava  alla 
torre;  e  un  colpo  dopo  l'altro,  cosi  alla  sordina,  fu  fatto 
un  bel  buco. 

—  La  muraglia  è  profonda  ;  —  osservò  sommessamente 
■quell'altro. 

—  Tre  braccia  e  un  quarto  ;  —  soggiunse  quello  che 
lavorava  —  ne  avremo  il  bisogno  per  due  ore  e  mezzo  pri- 
ma di  poterci  passare. 

—  Ma  se  qualcuno  ci  scopre  in  questo  frattempo '^ 

—  Si,  eh?...  peggio  per  lui  !...  sei  mila  ducati  com- 
prano bene  un  paio  di  coltellate. 

—  Ma  se  nell'atto  di  svignarcela  il  portinaio  si  sve- 
«lia?- 

—  E   cosa   sogni  mai?  ..  Gli  è  un   ragazzaccio,  il 


CAPITOLO  QUINTO.  255 

figliuolo  di  Fulgenzio!...  Lo  spaventeremo,  e  ci  darà  le 
chiavi  per  farci  uscire  comodamente,  altrimenti...  — 

Povero  Noni  !  pensai  io  al  vedere  il  gesto  minac- 
cioso con  cui  il  sicario  interruppe  il  lavoro.  Quella  bragia 
coperta  di  Noni  non  mi  era  mai  andato  a  sangue ,  massime 
per  lo  spionaggio  eh*  egli  esercitava  malignamente  a  danno 
mio  e  della  Pisana  ;  ma  in  quel  momento  dimenticai  la  sua 
cattiveria ,  com'  anche  avrei  dimenticato  V  invidia  e  la  ma- 
lignità di  suo  fratello  Menichetto.  l^a  compassione  fece 
tacere  ogni  altro  sentimento,  d* altra  parte  la  minaccia* 
toccava  anche  me ,  se  avessero  sospettato  che  li  osser* 
vava  pei  fòri  dell'  assito  ;  e  avvezzo  già  alle  spedizioni  av- 
venturose sperai  anche  in  quella  notte  di  darmi  a  dive- 
dere un  personaggio  di  proposito.  Apersi  pian  pianino  l'uscio 
del  mio  buco ,  e  penetrai  a  tentone  nella  camera  di  Martino. 
Non  volendo  né  arrischiando  parlare ,  spalancai  le  finestre 
in  modo  che  entrass(e  un  po'  di  luce  perché  la  notte  era 
chiarissima  :  indi  mi  avvicinai  al  letto ,  e  presi  a  destarlo.  Egli 
saltava  su  di  soprassalto  gridando  chi  era,  e  cosa  fosse, 
ma  io  gli  chiusi  la  bocca  colla  mano  e  gli  feci  cenno  di  ta- 
cere. Fortuna  che  egli  mi  conobbe  subito;  laonde  cosi  a 
cenni  lo  persuasi  di  seguirmi  e  condottolo  fin  giù  sul  pia- 
nerottolo della  scala  gli  diedi  contezza  della  cosa.  Il  povero 
Martino  faceva  occhi  grandi  come  lanterne. 

i —  Bisogna  destare  Marchetto ,  il  signor  conte ,  e  il 
cancelliere;  —  diss'egli  pieno  di  sgomento. 

—  No,  basterà  Marchetto;  —  osservai  io  con  molto 
giudizio  —  gli  altri  farebbero  confusione. 

Infatti  si  destò  il  cavallante,,  il  quale  entrò  nel  mio  di- 
segno che  bisognava  far  le  cose  alla  muta  senza  baccani  e 
senza  molta  gente.  II  foro  dietro  cui  lavoravano  i  cappuccini 
dava  neir  archivio  della  cancelleria ,  che  era  una  cameraccia 
scura  al  terzo  piano  della  torre,  piena  di  carte ,  di  sorci  e 
polvere.  Il  meglio  era  appostar  colà  due  uomini  fidati  e  ro- 


256  LE  CONFESSIONI  D*  UN  OTTUAGENARIO. 

busfti^  che  abbranetissero  uno  per  uno  i  due  frati  mano  a 
mano  che  passavano,  e  li  sbaragliassero  e  li  legassero  a  do- 
vere. E  cosi  si  fece.  I  due  uomini  furono  lo  stesso  Marchetto, 
e  suo  cognato  che  stava  in  castello  per  ortolano.  Essi  pe- 
netrarono pian  piano  neir  archivio  adoperando  la  chiave 
dei  conte,  che  restava  sempre  nelle  tasche  delle  sue  brache 
in  anticamera  ;  e  stettero  li  uno  a  destra  ed  uno  a  sinistra 
del  luogo,  ove  si  sentivano  sordi  sordi  i  colpi  dei  due  scal- 
pelli. Dopo  mezz*  ora  penetrò  nell*  archivio  un  raggio  di 
luce,  e  i  due  uomini  fermi  al  loro  posto.  Per  ogni  buon 
conio  s*  erano  armati  di  mannaje  e  di  pistole,  ma  speravano 
di  farne  senza  perchè  i  signori  frati  lavoravano  sicuri  e  privi 
di  qualunque  timore. 

—  Io  passo  col  braccio;  —  mormorò  uno  di  questi. 

—  Ancora  due  colpi  e  il  difficile  è  fatto;  —  rispose 
V  altro. 

Con  poco  lavoro  s'allargò  il  buco  siffattamente,  che 
vi  potea  passare  con  qualche  stento  tina  persona  ;  e  allora 
uno  dei  due  frati ,  quello  che  sembrava  il  caporione  ,  al- 
lungò la  testa,  indi  un  braccio,  indi  Y  altro,  e  strisciando  in- 
nanzi colle  mani  sul  pavimento  dell'  archivio  s' ingegnava 
di  tirarsi  dietro  le  gambe.  Ma  quando  meno  se  lo  aspet- 
tava senti  una  forza  amica  ajutario  a  ciò ,  e  nel  tempo  stesso 
un  pugno  vigoroso  gli  afferrò  il  mento,  e  sbarrategli  le  ma- 
scelle gli  cacciò  in  bocca  un  certo  arnese,  che  gli  impe- 
diva quasi  di  respirare  nonché  di  gridare.  Una  buona  attor- 
tigliata ai  polsi ,  e  una  pistola  alla  gola  fornirono  1*  opera, 
e  persuasero  colui  a  non  moversi  dal  muro  contro  cui  Io 
avevano  addossato.  Il  frate  compagno  parve  un  po' inquieto 
del  silenzio  che  successe  al  passaggio  del  suo  principale; 
ma  poi  si  rassicurò  credendo  che  non  fiatasse  per  paura 
di  farsi  udire,  e  fece  animo  egli  pure  di  sporger  la  festa 
dal  buco.  Costui  fu  trattato  con  minor  precauzione  del 
primo.  Appena  impadronitosi  della  testa  Marchetto  la  tir^ 


I 
j 


CAPITOLO  QUINTO.  257 

tasto,  che  iqoasi  gliel'  avi  ebbe  «arata  ^  lo  stesso  paziente 
noa  avesse  smosso  colle  spalle  aleune  pietre  della  mnraglia. 
Imbavaglfiaio  e  legalo  anche  questo,  lo  si  frugò  ben  bene 
uniUnente  al  compagno;  si  tolsero  loro  le  armi,  e  furono 
ooadotti  in  un  hiogaccìo  umido ,  appartato ,  e  ben  riparato 
dall'aria,  dov'ebbero  posto  eiaseheduno  in  una  eelletla 
oome  due  ^veri' frati.  Li  lasciarono  cosi  in  preda  aHe  loro 
>medilazioai»  per  destar  la  famiglia  e  propalare  la  gran 
novella. 

Figuratevi  qual  maraviglia  ,  che  batticuore ,  che  eott' 
solaziooe  !  —  Era  certo  che  anche  quei  nuovo  tiro  veniva 
dalla  parie   di  Venchieredo.   Laonde  si  decise  di  serbare 
pìnochè   fosse  possibile  il  segreto,  finché  si  desse  notìzia 
dell'  accaduto  al  vice-capitano  di  Portogruaro.  Fulgenzio 
fu  incaricato  di  ciò.  La  missione  ebbe  effetto  cosi  pieno,  che 
il  castellano  aspettava  ancora  il  ritorno  dei  due  frati,  quando 
una  compagnia  di  Schiavoni  attorniò  il  castello  di  Venchie- 
redo ,  s' impadroni  della  persona  del  signor  giurisdicenie , 
e  lo  trasse  legalo  in  tutta  regola  a  Portogruaro.  Certamente 
Fulgenzio  avea  trovato  argomenti  molto  decisivi  per  indurre 
la  prudenza  del  vice^capitano  a  una  si  forte  e  subitanea  ri- 
soluzione, fi  pri|^(mtero,  pallido  di  bile  e  di  paara,  si  mo^ 
deva  le  labbra  per  esser  caduto  da  sciocco  in  una  trappola, 
e  con  tardiva  avvedutezza  pensava  indarno  ai  bei  feudi  che 
possedeva  oltre  l' Isonzo.  Le  carceri  di  Portogruaro  erano 
molto,  solide,  e  la  fretta  della  sua  cattura  tiroppo  significante 
perchè  si  lusingasse  di  poterla  scapolare.  Gli  abitanti  di 
Fratta  dal  canto  loro  furono-  alleggeriti  d' un  gran  peso  :  e 
tutti  si  scatenarono  allora  contro  la  temerità  di  quel  prepo- 
tenie;  e  piccoli  e  grandi  si  facevano  belli  di  quel  colpo  di 
mano  cerne  se  il  merito  fosso  appunto  loro  e  non  del  caso. 
Un  ordine  venuto  qualche  giorno  dopo  di  consegnare  i 
quattro  impioti  d' invasione  a  mano  armata,  nonché  i  due 
finti  cappuccini  e  le  carte  ^lel  processo  di  Germano  ad  un 

I.  *7 


258  LE  CONFESSIONI  D*  UN  OTTUAGENÀRIO. 

• 

messo  del  Serenissimo  Consiglio  de*  Dieci,  mise  il  ceimo  alla 
gioja  del  conte  e  del  cancelliere.  Essi  respirarono  di  aver 
nette  le  mani  di  quella  pece,  €  fecero  cantare  un  Tedeum 
per  motivi  tMventi  V animo  loro;  quando  dopo  due  mesi  si 
venne  a  sapere  di  sottovento  che  i  sei  malandrini  erano 
condannati  alle  galere  in  vita,  e  il  castellano  di  Venchie- 
redo  a  dieci  anni  di  reclusione  nella  fortezza  di  Rocca 
d'Ànfo  sul  Bresciano,  come  reo  convinto  di  alto  tradimento 
e  di  cospirazione  con  potentati  esteri  a  danno  della  Repub- 
l>lica.  Le  lettere  deposte  da  Germano  erano  appunto  parte 
d*uua  corrispondenza  clandestina,  tenuta  in  addietro  dal 
Venchicredo  con  alcuni  feudatari  goriziani ,  nella  quale  si 
parlava  d'indurre  Maria  Teresa  ad  appropriarsi  il  Friuli  Ve- 
neto assicurandole  il  favore  e.la  cooperazione  della  nobiltà 
terrezzana.  Rimasta  in  poter  di  Germano  parte  di  questa 
corrispondenza  per  le  difficoltà  di  porto  e  di  recapito  spesse 
volte  incontrate,  egli  si  era  schivato  dal  restituirla,   accu- 
sando di  aver  distrutto  quelle  carte  o  per  paura  di  chi 
lo  inseguiva  o  per  altra  urgente  cagione.  Cosi  pensava  egli 
apparecchiarsi  una  buona  difesa  contro  il  padrone  nel  caso 
che  questi,  come  usava,  avesse  cercato  sbarazzarsi  di  luì; 
e  il  destino  volle ,  che  quanto  egli  aveva  preparato  per  di- 
fendersi valesse  invece  ad  offendere  un  uomo  prepotente  ed 
iniquo.  • 

Dopo  il  processo  criminale  del  Venchieredo  s*  agitò 
in  foro  civile  la  causa  di  fellonia.  Ma  fosse  accorgimento 
del  Governo  di  non  toccar  troppo  sul  vivo  la  nobiltà  Friu« 
lana,  o  valentia  degli  avvocati,  o  bontà  dei  giudici,  fu 
deciso  che  la  giurisdizione  del  castello  di  Venchieredo  con- 
tinuerebbe ad  esercitarsi  in  nome  del  figliuolo  minorenne 
del  condannato,  il  quale  era  alunno  nel  collegio  dei  Padri 
Scolopi  a  Venezia.  In  una  parola  la  sentenza  di  feiionia 
pronunciata  contro  il  padre  si  giudicò  non  dovesse  recar 
effetto  a  pregiudizio  del  figlio.  Allora  fu  che  tolto  di  mezzo 


CAPITOLO  QUINTO.  259 

fraetano  e  ogni  altro  impiccio,  Leopardo  Provedoni  otteoBe 
finalmente  in  isposa  la  Doretta.  Il  signor  Antonio  se  ne 
dovette  accontentare;  come  anche  di  vedere  lo Spaccafumo, 
in  onta  ai  bandi  e  alle  sentenze,  assistere  e  far  grande  onore 
al  pranzo  di  nozze.  Gli  sposi  furono  stimati  i  più  belli  che 
:si  fossero  mai  veduti  nel  territorio  da  cinquanf  anni  in  poi  ; 
«  i  mortaretti  che  si  spararono  in  loro  onore  nessuno  si 
prese  la  briga  di  contarli.  La  Doretta  entrò  trionfalmente  in 
casa  Provedoni  :  e  i  vagheggini  di  Cordovado  ebbero  una 
bellezza  di  più  da  occhieggiare  durante  la  messa  delle  do- 
meniche. Se  la  forza  erculea  e  la  severità  del  marito  sgo- 
mentava i  loro  omaggi,  li  incoraggiava  invece  continuamente 
la  civetteria  della  moglie.  E  tutti  sanno  che  in  tali  faccende 
sono  più  ascoltate  le  lusinghe  che  le  paure.  Il  cancelliere  di 
Venchieredo,  rimasto  padrone  quasi  assoluto  in  castello  du- 
rante la  minorennità  del  giovine  giurisdicente,  rifletteva 
parte  del  suo  splendore  sopra  la  figlia  :  e  certo  nei  giorni 
di  festa  ella  preferiva  il  braccio  del  padre  a  quello  del  ma- 
rito «  massime  quando  andava  a  pompeggiare  nelle  festive 
•radunanze  intomo  alla  fontana. 

Anche  la  mia  sorte  in  quel  frattempo  s' era  cambiata 
di  molto.  Non  era  ancora  in  istato  di  pigliar  moglie ,  ma 
:aveva  dodici  anni  sonati ,  e  la  scoperta  dei  finti  cappuccini 
mi  avea  cresciuto  assai  nell'  opinione  della  gente.  La  con- 
tessa non  mi  aspreggiava  più ,  e  qualche  volta  sembrava 
vicina  a  ricordarsi  della,  nostra  parentela,  benché  si  ravve- 
desse tosto  tosto  da  quegli  slanci  di  tenerezza.  Però  non 
si  oppose  al  marito,  quando  egli  si  mise  in  capo  di  avviarmi 
alla  professione  curiale ,  aggiungendomi  intanto  come  scri- 
vano al  signor  cancelliere.  Finalmente  ebbi  la  mia  posata 
alla  tavola  comune,  proprio  vicino  alla  Pisana,  perchè  le 
strettezze  della  famiglia,  che  continuavano  con  una  pessima 
amministrazione,  aveano  fisitto  smettere  Tidea  del  convento 
anche  riguardo  alla  piccina.  Io  seguitava  a  taroccare,  a 


260  LE  CONFESSIONI  D'  UN  OTTUilGENÀRIO. 

giocare  e  a  martorianni  con  lei;  ma  già  la  mia  importanza 
mi  compensava  dagli  smacchi  che  ancor  mi  toccava  soppor- 
tare. Quando  poteva  passarle  dinanzi  recitando  la  mia  lezione 
di  latino ,  che  doveva  ripetere  al  Piovano  la  dimane ,  mi 
sembrava  di  esserle  in  qualche  cos;^  superiore.  Povero  la- 
tinista! come  la  sapisva  corta!... 


261 


CAPITOLO  SESTO 


Nel  quale  si  legge  un  paralello  fra  la  Rivoluzione  Francese  e  la^tranquil- 
Btà  patriarcale  della  giurisdizione  di  Fratta.  —  Gli  eccellentissimi 
^^nimier  si  riooverano  a  Portogruaro.  —  Crescono  la  nUa  importan- 
za, la  mia  gelosia ,  la  mia  sapienza  di  latino ,  sicché  mi  mettono  per 
grafflacarte  in  Cancelleria.  —  Ma  la  comparsa  a  Portogruaro  del  dotto 
^adtePendola,  e  del  briUanteBaimondo  di  Venchieredo  mi  mette  in 
maggior  pensiero. 


Gli  anni  che  al  castello  di  Fratta  giungevano  e  passa- 
mano l'uno  uguale  all'altro,  modesti  e  senza  rinomanza 
come  umili  campagnuoli ,   portavano  invece  a  Venezia  e 
nel  testo  del  mondo  nomi  famosi  e  terrìbili.  Si  chiama- 
vano 1786,  1787,  1788;  tre  cifre  che  fanno  numero  al 
pari  delle  altre ,  e  che  pure  nella  cronologìa  dell'  umanità 
resteranno  come  i  segni  d*  uno  de'  suoi  prìncipali  rivolgi- 
menti. Nessuno  crede  ora  che  la  rivoluzione  francese  sia 
stata  la  pazzia  d' un  sol  popolo.   La  Musa  imperiale  della 
storia  ci  ha  svelaio  le  larghe  e  nascoste  radici  di  quel  de- 
lirio  di  libertà,  che  dopo  avere  lungamente  covato  negli  spi- 
nti, irruppe  negli  ordini  sociali,  cieco  sublime  inesora» 
bile.  Dove  tuona  un  fatto,  siatene  certi,  ha  lampeggiato 
un*  idea.  Soltanto  la  nazione  francese,  spensierata  e  im- 
petuosa ,  precipita  prima  delle  altre  dalla  dottrina  all'espe- 
rimento :  fu  essa  chiamata  il  cdpo  dell'umanità,  e  non  ne 
è  che  la  mano  ;  mano  ardita ,  distruggitrìce,  che  sovente 
distrusse  l'opera  propria,  mentre  nella  mente  universale 
dei  popoli  se  ne  maturava  più  saldo  il  disegno.  A  Venezia» 
<»me  in  ogni  altro  Stato  d' Europa,  cominciavano  le  opt« 
nioni  a  sgusciare  dalle  nicchie  famigliari  per  aggirarsi 
nefia  cwehia  più  vasta  dei  negozii  civili;  gli  uomini  si 
mentivano  cittadini,  e  come  tali  interessati  al  buon  governo 


"I&l  LE  CONFESSIONI  D'im  OTT0AGENARIO. 

della  patria  ;  sudditi  e  governanti ,  i  primi  si  TantairaBi^ 
capaci  di  diritti  »  i  secondi  s'accorgevano  del  legame  dei 
doveri.  Era  un  guardarsi  in  cagnesco,  un  atteggiarsi  a  bat- 
taglia di  due  forze  fino  allora  concordi  ;  una  nuova  baK 
danza  da  un  lato,  una  sospettosa  paura  dall'altro.  Ha  a 
Venezia  meno  che  altrove  gli  animi  erano  disposti  a  sc^pas- 
sare  la  misura  delle  leggi  :  la  Signoria  fidava  giustamente 
nel  contento  sonnecchiare  dei  popoli;  e  non  a  torto  un 
prìncipe  del  Nord ,  capitatovi  in  quel  tomo ,  ebbe  a  dire 
d'averci  trovato  non  uno  Stato  ma  una  famiglia.  Tuttavia 
quello  ehe  è  provvida  e  naturale  necessità  in  una»famig]ia, 
può  essere  tirannia  in  una  repubblica  :  le  differenze  di  età 
e  d' esperienza,  che  inducono  l' obbedienza  della  prole  e  \t 
tutela  paterna,  non  si  riscontrano  sempre  nelle  condizioni 
varie  dei  governati  e  delle  autorità.  11  buon  senso  si  ma- 
tura nel  popolo ,  mentre  la  giustizia  d' altri  tempi  gli  ri* 
mane  dinanzi  come  un  ostacolo.  Per  continuare  la  meta* 
fora  giunge  il  momento  che  i  figliuoli,  cresciuti  di  fona, 
di  ragione  e  d' età,  hanno  diritto  d'  uscir  di  tutela  :  quell» 
famiglia  nella  quale  il  diritto  di  pensare ,  concesso  ad  un- 
ottuagenario ,  lo  si  negasse  ad  un  uomo  di  matura  virilità, 
non  sarebbe  certamente  disposta  secondo  i  desiderii  della^ 
natura,  anzi  soffocherebbe  essa  il  più  santo  dei  diritti 
umani,  la  libertà. 

Venezia  era  una  famiglia  cosiffatta.  L' aristocrazia  do- 
minante decrepita  ;  il  popolo  snervato  nell'  ozio ,  ma  che 
pure  ringiovaniva  nella  coscienza  di  sé  al  soffio  creativo 
della  filosofia;  un  cadavere  che  non  voleva  risuscitare,  una 
stirpe  di  viventi  costretta  da  lunga  servilità  ad  abitar  con^ 
esso  il  sepolcro.  Ma  chi  lion  conosce  queste  isole  fortu- 
nate, a  cui  il  cielo  sorride,  e  che  il  mare  accarezza, 
dove  perfino  la  morte  sveste  le  sue  nere  gramaglie,  e  i^ 
fantasmi  danzerebbero  sull'acque  cantando  le  amorose  ot* 
tave  del  Tasso?  Venezia  era  il  sepolcro,  ove  Giulietta  à 


CAPITOLO  SESTO.  263 

addormenta  sognando  gir  abbracebmenti  di  Romeo  ;  mo- 
rire colla  felicità  della  speraftza  e  le  rosee  illusioni  della 
gioia,  parrà  sempre  il  punto  più  delizioso  della  vita.  Cosi 
nessuno  si  accorgeva,  che  i  lunghi  e  chiassosi  carnovali  al- 
tro non  erano  che  le  pompe  funebri  della  regina  del  mare. 
Al  18  febbraio  1788  moriva  il  Doge  Paolo  Renier;  ma  la 
sua  morte  non  si  pubblicò  fino  al  di  secondo  di  marzo , 
perchè  il    pubblico  lutto   non   intei'rompesse   i    tripudii 
della  settimana  grassa.  Vergognosa  frivolezza,  dinotante 
che  nessun  amore,  nessuna  fede  congiungevano  i  sudditi 
al  principe ,  i  figliuoli  al  padre.  Viva  e  muoia  a  suo  grado, 
purché  non  turbi  V  allegria  delle  mascherate ,  e  i  diverti- 
menti del  Ridotto  ;  cotali  erano  i  sentimenti  del  popolo ,  e 
Jella  nobiltà  che  si  rifaceva  popolo,  solo  per  godere  con 
minori  spese  ,  e  con  più  sicurezza.   Con  l' uguale  indllTe* 
?enza  fu  eletto  doge  ai  nove  di  marzo  Lodovico  Manin  : 
si  affrettarono  forse,  perché  le  feste  della  elezione  rompes- 
sero le  melanconie  della  quaresima.  L*  ultimo  doge  sali  il 
soglio  di  Dandolo  e  di  Foscarì  nei  giorni  del  digiuno;  ma 
Venezia  ignorava  allora  qual  penitenza  le  fosse  preparata. 
Fra  tanta  spensieratezza,  in  mezzo  ad  una  sì  marcia 
.inettitudine,  non  avea  mancato  chi,  prevedendo  confusa- 
mente le  necessità  dei  tempi ,  richiamasse  la  mente  della 
Signoria  agli  opportuni  rimedii.  Fors'anco  irìmedii  proposti 
non  fìirono  né  opportuni  né  pari  al  bisogno  ;  ma  dovea  ba- 
stare Taver  fatto  palpare  la  piaga,  perchè  altri  pensasse  a  far- 
maci migliori.  Invece  la  Signoria  torse  gli  occhi  dal  male  ; 
negò  la  necessità  d*  una  cura  dove  la  quiete  e  la  ponten- 
tezza  indicavano  non  l'infermità  ma  la  salute;  non  co- 
nobbe che  appunto  quelle  sono  le  infermità  più  pericolose 
dove  manca  perfino  la  vita  del  dolore.  Non  molti  anni  prima 
Vavogadore  di  Comune,  Angelo  Querini,  avea  sofferto  due 
volte  la  prigionia  d'  ordine  del  Consiglio  dei  Dieci,  per 
aver  osato  propalarne  gli  abusi  e  le  arti  illegali,  con  cui  si 


264  LE  CONFESSIONI  D'  UN  OTTUAGENÀRIO. 

atfcaparravano  e  si  fingevano  le  maggioranze  nel  Maggior 
Consiglio.  La  seconda  volta  dopo  aver  promesso  di  dìscor» 
rére  questa  materia,  fu  carcerato  anche  prima  che  la  pro- 
messa potesse  aver  effetto.  Tale  era  T  indipendenza  di  una 
autorità  semi-tribunizia ,  e  tanto  il  valore  e  V  affetto  con- 
sentitole ;  nessuno  s' accorse  o  tutti  fìnsero  non  s' accor- 
gere della  carcerazione  di  Angelo  Querini ,  perchè  nessuno 
si  sentiva  voglioso  di.  imitarlo.  Ma  quello  era  il  tempo  che 
le  riforme  avanzavano  per  forza.  Nel  1779  a  tanto  era  sca- 
duta Tamministrazione  della  giustizia  e  la  fortuna  pubblica, 
che  anche  il  pazientissimo  e  giocondissimo  fra  i  popoli  se 
ne  risentiva.  Primo  Carlo  Centanni  propose  nel  Maggior 
Consiglio  la  correzione  degli  abusi  con  opportuni  cambia- 
menti nelle  forme  costituzionali  ;  e  la  sua  arringa  fu  cosi 
stringente  insieme  e  moderata,  che  con  maravigliosa  una< 
nimità  fu  presa  parte  di  comandare  alla  Signoria  la  pronta 
proposta  dei  necessarii  cambiamenti.   Si  nota  in  quelle 
di3oussioni ,  che>  quello  che  ora  si  direbbe  il  partito  libe- 
rale tendeva  a  ripristinare  tutto  il  patriziato  nell'ampio  eser- 
cizio della  sua  autorità ,  sciogliendo  quel  potere  oligarchico 
che  s*era  concentrato  nella  Signoria  e  nel  Consiglio  dei 
Diecif  per  una  lunga  e  illegale  consuetudine.  Miravano  ap 
parentemente  a  riforme  di  poco  conto;  in  sostanza  si  cer- 
cava di  allargare  il  diritto  della  sovranità ,  rìducendolo  al- 
meno alle  sue  proporzioni  primitive ,  e  insistendo  sempre 
sulla  massima  da  gran  tempo  dimenticata ,  che  al  Maggior 
Consiglio  si  stava  il  comandare  e  alla  Signoria  1*  eseguire: 
in.  ogni  occasione  si  ricordava  non  aver  questa  che  un*  au 
torità  demandata. 

I  partigiani  dell'oligarchia  sbuffavano  di  dover  sop- 
portare  simili  discorsi  ;   ma  la  confusione  e  la  moltipli 
cita  delle  leggi  porgeva  loro  mille  sotterfugi  per  tirar  la 
cosa  in  lungo.  La  Signoria  fingeva  di  piegarsi  all'obbe- 
dienza richiesta  ;   indi  proponeva  rimedii  insufficienti  e 


CAPITOLO  SESTO.  S65 

ridicoli.  Dopo  un  anno  di  continue  dispute,  nelle  quali  il 
Maggior  Consiglio  appoggiò  sempre  indamo  il  voto  dei 
riformatori ,  si  trasse  in  mezze  il  serenissimo  Doge.  La  sua 
proposta  fu  di  delegare  1*  esame  dei  difetti  accusati  negli 
ordini  repubblicani  a  un  magistrato  di  cinque  correttori  ;  e 
ia  convenienza  di  un  tal  partito,  che  si  riduceva  a  nulla,  fix 
da  lui  appoggiata  alle  ragioni  stesse,  con  cui  un  accorto  pò* 
litico  avrebbe  provato  la  necessità  dì  riformar  tutto  e  su- 
bito. 11  Doge  parlò  a  lungo  delle  monarchie  d'Europa 
fatte  potenti  a  scapito  delle  poche  repubbliche;  da  ciò  de- 
dusse il  bisogno  della  concordia  e  della  stabilità,  e  Io  stesso , 
•>  aggiungeva  egli  nel  suo  patriarcale  veneziano,  io  stesso 
•  essendo  a  Vienna  durante  i  torbidi  della  Polonia ,  udii 
Il  più  volte  ripetere:  Questi  signori  Polacchi  non  vogliono 
»  aver  giudizio;  li  aggiusteremo  noi.  —  Se  v'ha  Stato 
n  che  abbisogni  di  concordia  gli  è  ii  nostro.  Noi  non  ab- 
»  biamo  forze  ;  non  terrestri ,  non  marittime ,  non  allean- 
»  ze.  Viviamo  a  sorte,  per  accidente^  e  viviamo  colla  sola 
j»  idea  della  prudenza  del  governo.  »  Il  doge  parlando  a 
questo  modo  mostrava  a  mio  credere  più  cinismo  che  co- 
raggio; massime  che,  per  solo  riparo  a  tanta  rovina  non 
sapea  proporre  altro  che  V  inerzia  e  ii  silenzio.  Gli  era  un 
dire;  se  smoviamo  un  sasso,  la  casa  crolla!  non  fiatate, 
non  tossite,  per  paura  che  ci  caschi  addosso.  Ma  il  confes- 
sarlo in  pieno  consiglio,  lui,  il  primo  magistrato  delia  Re- 
pubblica, era  tale  vergogna  che  doveva  fargli  gettare  come 
un'ignominia  il  corno  ducale.  Almeno  il procurator  Giorgio 
Pisani  avea  gridato  che  si  avvisasse  ai  cambiamenti  neces- 
sarii  negli  ordini  repubblicani,  e  che  se  fossero  giudicati 
impossibili  ad  effettuarsi,  se  ne  consegnasse  in  pubblico 
atto  la  memoria ,  perchè  i  posteri  compiangessero  V  impo- 
tente sapienza  degli  avi,  ma  non  ne  maledicessero  la  sprov* 
vedutezza ,  non  ne  sperdessero  al  vento  le  ceneri.  Il  Mag- 
gior Consiglio  accettò  invece  il  parere  del  doge  ;  e  i  cinque 


LE  CONFESSIONI  D'UN  OTTUAGENARIO^ 

correttori  furono  eletti,  fra  cui  lo  stesso  Giorgio  Pisani. 
Quando  poi,  sopito  quei  momentaneo  fermento,  gli  inqui* 
sitori  di  Stato  vennero  alle  vendette ,  e  senza  alcun  rispetto 
ai  decreti  sovrani  confinarono  per  dieci  anni  il  Pisani  nel 
castello  di  Verona ,  mandarono  il  Contarini  a  morire  esule 
alle  Bocche  di  Cattaro,  e  altri  molti  proscrissero  e  con- 
dannarono ,  non  fu  udita  voce  di  biasimo  o  di  pietà.  Fu 
veduto ,  esempio  unico  nella  storia ,  un  magistrato  di  giu- 
stizia condannar  per  delitto  quello  che  il  Supremo  Consi- 
glio della  repubblica  avea  giudicato  utile,  opportuno,  de- 
coroso. E  questo  sopportare,  senza  risentirsi,  lo  sfacciato 
insulto;  e  lasciar  languenti neir esilio  e  nelle  carceri  coloro 
ai  quali  avea  commesso  T  esecuzione  dei  proprii  decreti, 
era,  come  si  direbbe,  un  segno  dei  tempi.  Cotale  era 
r  ordinamento  politico ,  tale  la  pazienza  del  popolo  vene- 
ziano. In  verità,  piuttostochè  vivere  a  questo  modo ,  o  per 
accidente,  come  diceva  il  serenissimo  doge,  sarebbe  stata 
opera  più  civile,   prudente   insieme  e  generosa,  T arri- 
schiar di  morire  in  qualunque  altra  maniera.  Di  questo 
passo  si  toccò  finalmente  il  giorno ,  nel  quale  la  minaccia 
di  novità  suonò  con  ben  altro  frastuono  che  colla  debole 
voce  di  alcuni  oratori  casalinghi.  Il  di  medesimo  che  fu 
decretata  a  Parigi  la  convocazione  degli  Stati  generali ,  il 
14  luglio  1788,  r  ambasciatore  Antonio  Cappello  ne  signi- 
ficò al  doge  la  notizia  :  aggiungendo  considerazioni  assai 
gravi  sopra  le  strettezze  nelle  quali  la  Repubblica  poteva 
incorrere,  e  i  modi  più  opportuni  4a  governarla.  Ma  gli 
eccellentissimi  Savli  gettarono  il  dispaccio  nella  filza  delle 
comunicazioni  non  lette  ;  né  il  Senato  ne  ebbe  contezza. 
Bensi  gl'inquisitori  di  Stato  raddoppiarono  di  vigilan^^a; 
e  cominciò  allora  un  tormento  continuo  di  carceramene, 
di  spionaggi,  di  minaccio,  di  vessazioni,  di  bandi,  che 
senza  diminuire  il  pericolo  ne  faceva  accorgere  l' immi- 
nenza, e  manteneva  insieme  negli  animi  una  diffidenza 


CAI»1T0L0  SESTO.  267 

mista  di  paura  e  di  odio.  Il  CoDie  Rocco  Sanfermo  espo- 
neva intanto  da  Torino  i  disordini  di  Francia ,  e  le  segrete 
trame  delle  Corti  d*  Europa  ;  Antonio  Cappello  reduce  da 
Parigi ,  instava  a  viva  voce  per  una  pronta  deliberazione. 
Il  pericolo  ingrandiva  a  segno  tale ,  che  non  era  fattibile 
sorpassarlo  senza  dividerlo  con  alcuno  dei  contendenti.  Ma 
la  Signoria  non  era  avvezza  a  guardare  oltre  V  Adda  e 
Y  Isonzo  :  non  capiva  come  in  tanta  sua  quiete  potessero 
importarle  i  tumulti  e  le  smanie  degli  altri  ;  credeva  mìo- 
utile  e  salutare  la  neutralità ,  non  prevedendo  che  sarebbe 
stata  impossibile.  Crescevano  i  fracassi  di  fuori;  le  mormo-^ 
razioni ,  i  timori ,  le  angherie  di  dentro.  Il  contegno  del 
Governo  sembrava  appo^ìarsi  ad  una  serena  fiducia  in  se 
stesso  ;  ed  uno  per  uno  tutti  i  governanti  avevano  in  cuore 
r  indifferenza  della  disperazione.  In  tali  condizioni  molti  vi 
furono  che  più  accorti  degli  altri  si  cavarono  d*  impiccio  ^ 
partendo  da  Venezia.  E  cosi  rimasero  al  timone  della  cosa 
pubblica  i  molti  vanagloriosi ,  i  pochissimi  studiosi  del  pub- 
blico bene,  e  la  moltitudine  degli  inetti,  degli  spensierati 
e  dei  pezzenti. 

L!  eccellentissimo  Almorò  Frumier ,  cognato  del  conte 
dì  Fratta ,  possedeva  moltissime  terre  e  una  casa  magnifica 
a  Portogruaro.  Egli  era  fra  quelli  che,  senza  vederci  chiara 
in  quei  subbuglio,  ne  fiutavano  da  lontano  il  cattivo  oddre^ 
e  avevano  pochissima  volontà  di  scottarsene  le  mani.  Per-^ 
ciò  d'accordo  con  la  moglie,  che  non  rivedeva  malvolentieri 
ì  paesi  dove  la  sua  famiglia  godeva  privilegii  quasi  so*^ 
vrani,  si  trapiantò  egli  a  Portogruaro  neirautunno  del  1788. 
La  salute  della  gentil  donna,  che  per  ristabilirsi  avea  biso- 
gno deir  aria  nativa  ,  servi  di  pretesto  ali*  andata  ;  giunti 
una  volta  s' erano  ben  proposti  di  non  rimetter  piede  a 
Venezia,  finché  V  ultima  nuvoletta  del  temporale  non  fosse 
svanita.  Due  figliuoli  che  il  nobiluomo  aveva,  tutelavano 
abbondevolmente  in  Venezia  gì'  interessi  e  il  decoro  della 


^66  LE  GONFESSK>NI  D' tlN  OTTUAGENÀRIO. 

«aspi;  quanto  a  luì,  T ossuto  degli ilhistrissimi  provinciali 
«  di  tutta  una  eittà  io  compensava  ad  usura  del  pericoloso 
onore  di  perorare  in  Senato.  Con  gran  corredo  di  casse,  ài 
cassoni,  di  poltrone  e  di  suppellettili,  i  due  maturi  sposini 
9*  erano  iflibat>cati  in  una  cornerà  ;  e  sofferto  angosciosa- 
mente il  lungo  i^iiartirio  della  noia  e  delle  zanzare,  in  cin- 
quanta ore  di  tragitto  per  paludi  e  canali,  erano  sbarcati  sul 
Lemene  alla  loro  villeggiatura.  Cosi  i  Veneziani  costuma- 
vano chiamare  ogni  lor  casa  di  terraferma  ,  fosse  a  Milano 
o  a  Parigi,  nonché  a  Portogruaro;  W  fiume  bagnava  ap- 
punto il  margine  del  loro  giardino  ;  e  colà  appena  giunti, 
«bbero  la  consolazione  di  trovar  raccolto  quanto  di  meglio 
aveva  la  città  in  ogni  ordine  di  persoine.  11  vescovo,  mon- 
signore di  sant'Andrea,  e  molti  altri  canonici,  e  preti  e 
professori  del  seminario,  il  vice-capitano  con  sua  moglie, 
e  altri  dignitari  del  Governo ,  il  podestà  e  tutti  i  magistrati 
del  Comune ,  il  soprintendente  dei  dazi  e  il  custode  della 
Dogana  colle  lóro  rispettive  consorti,  sorelle  e  cognate; 
eia  ultimo  la  nobiltà  in  frotta;  e  in  cinquemila  abitanti  che 
sommava  la  terra,  ve  n'era  tanta  da  potersene  fornire  tutte 
ie  città  della  Svizzera  che  per  disgrazia  ne  mancano.  Da 
Fratta  era  venuto  il  conte  con  la  signora  contessa  e  le 
figlie,  il  fratello  monsignore  e  1*  indivisibile  cancelliere.  Io 
poi,  the  nel  frattempo  avea  dato  di  me  grandi  speranze  con 
grandissimi  progressi  nel  latino,  aveva  ottenuto  la  grazia  se- 
gnalata di  potermi  airampicare  in  coda  alla  carrozza  ;  e 
cosi  da  un  cantone  inosservato  mi  fu  concesso  di  godere 
lo  spettacolo  di  quel  solenne  ricevimento. 

11  nobile  patrizio  si  diportò  colla  proverbiale  afTabilità 
dei  Veneziani.  Dal  vescovo  all'  ortolano  nessuno  fu  fraudato 
del  favore  d'un  suo  sorriso;  al  primo  baciò  l'anello,  al  se- 
condo diede  uno  scappellotto  colf  uguale  modestia.  Si  volse 
poi  per  raccomandare  ai  barcaiuoli,  che  nello  scaricare  la 
mobilia  si  usassero  particolari  riguardi  alla  sua  poltrona;  ed 


'    CàPITOLO  SESTO.  269 

entrò  in  easa  dando  il  braccio  alla  cognata,  mentre  sua  mo* 
glie  Io  seguiva  accompagnata  dal  fratello.  Serviti  i  rinfreschi 
nella  gran  sala  di  cui  il  vecchio  patrìzio  lamentò  i  terratti 
troppo  freschi ,  si  venne  ai  soliti  riconoscimenti ,  ai  soliti 
dialoghi.  Belle  e  ben  cresciute  le  figliuole,  la  cognata  rin- 
giovanita ,  il  cognato  fresco  come  una  rosa  ,  il  viaggio 
lungo ,  caldo ,  fastidioso,  la  città  più  fiorente  che  mai,  ca- 
rissima, degnissima  Va  società,  gentile  l'accoglimento;  a 
queste  cerimonie  bisognò  una  buona  ora.  Dopo  la  quale 
le  visite  si  accomiatarono  ;  e  rimasero  in  famiglia  a  dir 
molto  bene  di  sé,  e  qualche  piccolo  male  di  coloro  che 
erano  partiti.  Anche  in  questo  per  altro  si  adoperavano 
r innocenza  e  la  discrezione  veneziana,  che  a*  accontenta  di 
tagliare  i  panni  senza  radere  le  carni  fino  all'  osso.  Verso 
r  Avemaria  quelli  di  Fratta  tolsero  congedo;  ben  intesi  ehe 
le  visite  si  sarebbero  replicate  mólto  sovente.  Il  nobiluomo 
Framier  aveva  estremo  bisogno  di  compagnia,  e  diciamolo, 
anche  1*  illastrìssimo  conte  di  Fratta  non  era  poco  superba 
di  esser  parente  e  mostrarsi  famigliare  ed  intrinseco  d' uiì 
senatore.  Le  due  cognate  si  baciarono  colla  punta  delle 
labbra  ;  i  cognati  si  strinsero  la  mano  ;  le  donseHe  fecero 
due  belle  reverenze,  e  monsignore  e  il  cancelKere  si  scap- 
pellarono fino  alla  predella  della  carrozza.  Essi  vi  furono  iii- 
;$accati  dentro  alla  beH'  e  meglio  ;  io  mi  nicchiai  al  mio  solik^ 
posto  ;  e  poi  quattro  cavalli  di  schiena  ebbero  un  bel  che 
fare  a  trascinare  sul  ciottolato  il  pesante  convoglio.  L- ee- 
cellentissimo  senatore  rientrò  in  sala,  abbastanza  soddis£itt0 
del  suo  primo  ingresso  nella  villeggiatura. 

Portogruaro  non  era  l' ultima  fra  quelle  piccole  eiltli 
di  terraferma,  nelle  quali  il  tipo  delta  serenissima  dominante 
era  copiato  e  ricalcato  con  ogni  possibile  fedeltà.  Le  ease^ 
grandi,  spaziose,  col  trìplice  finestrone  nel  mezso,  s'alli- 
neavano ai  due  lati  delle  contrade ,  in  maniera  che  so^ 
tanto  r  acqua  mancava  per  completare  la  somigliane  ooA 


270  LE  CONFESSIONI  D*  UM  OTTUAGENÀRIO. 

Venezia.  Un  caffi  ogni  due  usci ,  dayanti  a  questo  la  solita 
lenda ,  e  sotto  «  dintorno  a  molti  tavolini  un  discreto  nu- 
.  mero  d' oziosi  ;  leoni  alati  a  biuefle  sopra  a  tutti  gli  edi- 
fici! pi^bblici;   donnicciuole  e  barcaiuoli  in  perpetuo  cica- 
leccio per  le  calU  e  presso  ai  fruttivendoli  ;  belle  fanciulle 
al  balcone  dietro  a  gabbie  di  canarini  o  vasi  di  garofiuii  e 
di  basilico;  su  e  giù  per  la  podesteria  e  per  la  piazza  toghe 
nere  d'avvocati,  lunghe  code  di  notari,  e  rìveritissime 
zimarre  di  patrìzii  ;  quattro  schiavoni  in  mostra  dinanzi  le 
<»rceri;  nel  canale  del  Lemene  puzzo  d*  acqua  salsa,  be- 
43temmiar  di  paroni,  e  continuo  rimescolarsi  di  burchii, 
d*  ancore  e  di  gomene  ;  scampanio  perpetuo  dalle  chiese, 
€  gran  pompa  di  funzioni  e  di  salmodie;  madonnine  di 
stucco  con  fiorii  festoni  e  festoncini  ad  ogni  cantone; 
«damme  bigotte  inginocchiate  col  rosario  ;  bionde  figliuole 
occupate  cogli  amorosi  dietro  le  porte  ;  abati  cogli  occhi 
nelle  fibbie  delle  scarpe,  e  il  tabarrino  raccolto  pudica- 
«lente  sul  ventre;  nulla,  nulla  ingomma  mancava  a  render 
^migliante  al  quadro  la  miniatura.  Perfino  i  tre  stendardi 
•di  San  Marco  avevano  colà  nella  piazza  il  loro  riscontro  ; 
un'antenna  tinta  di  rosso,  dalla  quale  sventolava  nei  giorni 
^enni  il  vessillo  della  Repubblica.  Ne  volete  di  pia?.... 
I  Veneziani  di  Portogruaro  erano  riesciti  collo  studio  di 
molti  secoli  a  disimparare  il  barbaro  e  bastardo  friulano  che 
jsì  usa  tutto  air  intorno ,  e  ornai  parlavano  il  veneziano  con 
maggior  caricatura  dei  Veneziani  stessi.  Niente  anzi  li 
crucciava  più  della  dipendenza  da  Udine,  che  durava  a  te- 
stificare r  antica  loro  parentela  col  Friuli.  Erano  come  il 
mltrone  nobilitato,  che  abborre  lo  spago  e  la  lesina  per- 
«ohò  gli  ricordano  il  padre  calzolaio.  Ha  pur  troppo  la  steria 
fu  scritta  una  volta ,  e  non  si  pud  cancellarla.  1  cittadini  di 
Portogruaro  se  ne  vendicavano  eoi  prepararne  una  ben  di- 
versa pel  futuro.,  e  nel  loro  frasario  di  nuovo  conio  l' api- 
lete  di  friulano  equivaleva  a  quello  di  rozzo,  villano,  spi* 


GilPITOLO  SESTO.  271 

lorcio  e  pidocchioso.  Una  volta  usciti  dalle  pone  della  città 
(le  aveano  costruite  strette  strette  tome  se  stessero  in  aspet- 
tativa delle  gondole,  e  non  delle  carrozze  e  dei  carri  di 
fieno)  essi  somigliavano  pesci  fuori  d'acqua,  e  Veneziani 
fuori  di  Venezia.  Fingevano  di  non  conoscere  il  frumento 
dal  grano  turco ,  benché  tutti  i  giorni  di  mercato  avessero 
piene  di  mostre  le  saccoccie  ;  si  fermavano  a  guardar  gli 
alberi  come  i  cani  novelli ,  e  si  maravigliavano  della  pol- 
vere delle  strade ,  quantunque  sovente  le  loro  scarpe  iMs- 
cusassero    una  diuturna  dimestichezza  con  quella.   Par- 
lando coi  campagnuoli  per  poco  non  dicevano:  voi  altri 
dì  terraferma  !  —  Infatti  Portogruaro  era  nella  loro  imma- 
ginativa una  specie  di  isola  ipotetica ,  costruita  ad  imma- 
gine della  serenissima  dominante,  non  già  in  grembo  al 
mare,  ma  in  mezzo  a  quattro  striscio  d'acqua  verdastra 
e  fangosa.  Che  non  fosse  poi  terraferma  Io  significavano 
alla  lor  maniera  le  molte  muraglie ,  e  i  campanili  e  le 
facciate  delle  case  che  pencolavano.  Credo  che  per  ciò  ap- 
punto ponessero  cura  a  piantarle  sopra  deboli  fondamenti. 
Ma  quelle  che  erano  proprio  veneziane  di  tre  colte 
erano  le  signore.  Le  mode  della  capitale  venivano  imitate  ed 
esagerate  con  la  massima  ricercatezza.  Se  a  san  Marco  i 
ioupè  si  alzavano  di  due  oncie,  a  Portogruaro  crescevano  uh 
paio  di  piani  ;  i  guardinfanti  vi  si  gonfiavano  tanto ,  che 
un  crocchio  di  dmne  diventava  un  vero  allagamento  di 
merletti  di  seta  e  di  guarnizioni.  Le  collane,  i  braccialetti, 
gli  spilloni,  le  catenelle,  inondavano  tutta  la  persona; 
non  voglio  guarentire  che  le  gemme  venissero  né  da  Giol» 
conda  né  dal  Perù ,  ma  cavavano  gli  occhi,  e  bastava.  Del 
resto  quelle  signore  si  alzavano  a  mezzodì ,  impiegavano 
quattro  ore  alla  toelette,  e  nel  dopopranzo  si  facevano  delle 
visite.  Siccome  a  Venezia  le  grandi  conrersazioni  eriano 
di  teatri ,  d* opere  buffe  e  di  tenori,  esse  si  tenevano  ^ 
bligate  a  discorrere  di  questi  stessi  argomenti,  e  cosi  il  tea- 


272  LE  G0NFÉS8I0NI  D' UN  OTTUAGENARIO. 

tro  éi  Portogruaro,  «he  stava  aperto  un  mese  ogni  due 
-amii ,  godeva  il  raro  privilegio  di  far  parlare  di  sé  un  cen- 
iCinaio  di  boccha  gentili  per  tutti  i  ventitré  mesi  intermedii. 
ìEsauriÙi  questa  materia,  si  oaluimiavano  a  vicenda  con  una 
ostinazione  veramente  eroica.  Ognuna,  ci  s'intende,  aveva 
41  siio  cicisbeo ,  e  cercava  di  rubarlo  alle  altre.  Tahina  poiv 
itava  «questa  moda  tant' oltre  che  ne  aveva  doe  e  perfino  tre; 
€on  diritti  variamente  distribuiti.   Chi  porgeva  la  ventola, 
^i  r  occhialetto ,  il  fazzoletto ,  o  \^  scatola  ;  uno  aveva  la 
felicità  di  scortare  la  dama  alla  messa  ,  1*  altro  di  condurìa  ai 
passeggio.  Ma  di  quest*  ultimo  divertimento  erano  di  stile 
iDolto  parche.  Non  potendo  godere  le  divine  mollezze  della 
gondala ,  e  facendole  raccapricciare  la  éola  vista  del  bar- 
baro movimento  della  carrozza,  si  vedevano  costrette  a 
uscire  a  piedi,  fatica  insopportabile  a  piedini  veneziani. 
Qiftakhe  vjiUanzone  del  contado,  qualcàe  zotico  castellano 
del  Friuli  osava  dire,  che  Tera  un'ultima  edizione  della  favola 
della  volpe  e  dell -uva  non  matura,  e  che  già  di  carrozza, 
anche  a  volerla  con  tutte  le  forza  dell* anima,  non  ne 
avrebbero  potuto  beccare.  Io  non  saj^rei  a  chi  dar  ragione; 
ina  la  f  ran  ragione  del  sesso  mi  decide  a  ftivore  di  quelle 
signore,  in&tti  ora  ti  sono  a  Portogruaro  molte  canroeie; 
•  si  che  gli  scrigni  nostri  non  godono  una  gran  fama  ap* 
petto  a  'quelli  dei  nostri  bisnonni.   Gli  è  vero  che  a  quei 
lempi  «aa  carrozza  era  cosa  proprio  da  re  ;  quando  capi- 
tava quella  dei  conti  di  Fratta  ara  un  carnovale  par  tutta 
la  ragazzaglia  della  citte.  La  sena,  tpuLnio  «lon  s'andova  a 
teatri,  il  giocò  produceva  la  veglia  ad  ora  tardissima;  anche 
in  ciò  si  correva  dietro  alla  moda  di  Venula  :  e  se  questa 
passione  non  distruggeva  le  casate  come  nella  capitale^ 
il  merito  apparteneva  alla  prudente  liberalità  dei  mariti. 
Sui  tappeti  verdi,  invece  degli  zecchini  correvano  i  soldi;  ma 
qi»esto  era  un  segreto  municipale  ;  e  nessuno  lo  avrebbe 
tradito  per  tutto  V  oro  dei  mondo,  e  i  forestieri,  all'udir  ri* 


CAPITOLO  SESTO.  273 

cordare  le  vicende,  i  batticuori,  e  i  trionfi  della  sera  prima, 
potevano  benissimo  credere  che  si  avesse  giuocato  la  for- 
tuna d'una  famiglia  per  ogni  partita,  e  non  già  un  pezzo 
da  venti  soldi.  Soltanto  presso  la  moglie  del  correggitore 
si  passava  questo  limite,  per  giunger^  fino  al  mezzo  ducato  ; 
ma  r  invidia  si  vendicava  di  questa  fortuna  coir  accusar 
quella  dama  di  avidità  e  perfino  di  trufferia.  Alcune  vene- 
ziane maritate  a  Portogruaro,  o  accasatevi  cogli  sposi  per 
ragioni  d'  uffizio,  facevano  causa  comune  colle  signore  del 
luogo  contro  il  primato  della  signora  correggitrice.  Ma  co- 
stei aveva  la  fortuna  di ,  esser  bella ,  di  saper  muovere  la 
lingua  da  vera  veneziana,  e  di  dardeggiare  le  occhiate  più 
lusinghiere  che  potessero  desiderarsi.  I  giovani  le  si  affol- 
lavano intorno  in  chiesa ,  al  caffé  ,  in  conversazione  ;  ed 
io  non  saprei  dire  se  gli  omaggi  di  questi  le  fossero  più 
graditi  dell*  invidia  delle  rivali.  La  moglie  del  podestà,  che 
gesticolava  sempre  colle  sua  manine  bianche  e  profilate, 
pretendeva  che  le  mani  di  lei  fossero  proprio  da  guattera  ; 
la  sorella  del  soprintendente  asseriva  che  T  aveva  un  oc- 
chio più  alto  deir  altro  ;  e  ciò  dicendo  allargava  certi  oc- 
chioni celesti  che  volevano  essere  i  più  belli  della  città,  e 
non  rimanevano  che  i  più  grandi.  Ognuna  notava  neir emula 
comune  brutte  e  difettose  quelle  parti,  che  in  sé  credeva 
perfette  :  ma  la  bella  calunniata ,  quando  la  cameriera  le 
riportava  queste  gelose  mormorazioni ,  si  sorrideva  nello 
specchio.  Aveva  due  labbra  cosi  rosee,  trentadue  denti  cosi 
piccioletti,  candidi  e  bene  aggiustati ,  due  guancie  cosi  ro- 
tonde e  vezzeggiate  da  due  fossettine  tanto  amorose ,  che 
solo  col  sorriso  pigliava  la  rivincita  di  quelle  accuse. 

Potete  figurarvi  che  la  nobildonna  Frumier,  appena 
arrivata,  ebbe  subito  intorno  una  gran  ressa  di  queste  le* 
ziose.  Come  donna ,  era  essa  in  vero  d' età  più  che  ma- 
tura; come  veneziana  aveva  dimenticato  la  fede  di  nascita, 
e  nelle  maniere ,  nelle  occhiate,  nell'acconciatura,  osten- 
I.  *8 


274  LE  CONFESSIONI  D' UN  OTTUAGENARIO. 

tava  la  perpetua  gioventù  che  è  il  singoiar  privilegio  delle 
sue  concittadine.  Di  veneziane,  come  dissi,  ne  viveva  a 
Portogruaro  un  buon  numero  f  ma  tutte  appartenenti  o  al 
eeto  mezzano  o  alla  minuta  nobiltà.  Una  gran  dama,  una 
gentildonna  di  gran  levatura  esercitata  in  tutti  gli  usi,  in 
tutti  i  raffinamenti  della  conversazione,  mancava  in  fino  al- 
lora. Perciò  furono  beate  di  possederne  alla  fine  un  esem- 
plare; di  poterlo  contemplare,  idoleggiare,   e  copiare  a 
loro  grado;  di  poter  dire  infine:  Guardate!  io  parlo  ,  io 
rido ,  io  vesto  ,  io  cammino  come  la  senatoressa  Frumier. 
Costei,  furba  come  il  diavolo,  si  prese  grande  spasso  da 
tali  disposizioni.  Una  sera  chiacchierava  più  d' una  gazza  ; 
e  il  giorno  dopo  aveva  il  divertimento  di  veder  quelle  si- 
gnore giuocare  tra  loro  a  chi  dicesse  più  parole  in  un  mi- 
nuto. Ogni  crocchio  si  cambiava  in  un  vero  passeraio. 
Un*  altra  volta  faceva  la  languida,  la  patita  :  non  parlava 
che  a  voce  sommessa  e  a  singulti;  tosto  le  ciarliere  diven- 
tavano mutole  ;  e  pigliavano  il  contegno  d'  altrettante  puer- 
pere.  Un  giorno  ella  scommise  con  un  gentiluomo   ve- 
nuto da  Venezia  di  far  mettere  in  capo  aUe  principali  di 
quelle  dame  penne  di  cappone.   Infatti  ella  si  mostrò  in 
pubblico  con  questo  bizzarro  adornamento  sul  toupè,  e  fl 
giorno  stesso  la  podeistaressa  spiumò  tutto  un  pollaio,  per 
ornarsi  la  testa  a  quel  modo.  Però  fu  essa  tanto  clemente 
verso  i  capponi  della  città  da  non  insistere  in  quella  moda; 
altrimenti  in  capo  a  tre  giorni  non  ne  sarebbe  rimasto 
uno  col  vestimento  che  mamma  natura  gli  diede.  La  con- 
versazione  della  gentildonna  Frumier  ecclissò  di  colpo,  e 
attirò  a  sé  tutte  le  altre.  Queste  non  restarono  che  premesse 
o  corollarii  di  quella.  Vi  si  preparavano  i  bei  motti ,  le  oc- 
chiatine ed  i  gesti  per  la  gran  comparsa  ;  o  vi  si  ripeteva 
quello  che  la  sera  prima  avevano  detto  e  fatto  in  casa  Fru- 
mier. Aggiungiamo  che  in  questa  casa  il  caffé  vi  si  sorseg- 
giava assai  migliore  che  nelle  altre,  e  che  di  tanto  in  tanto 


CAPITOLO  SESTO.  275 

qualche  bottiglia  di  maraschino ,  e  qnaldie  toHa  d«I1e  mo- 
nache di  san  Vito,  variavano  i  divertimenti  defila  brigata. 

Andbe  il  nobiluomo,  dal  canto  suo,  avea  trovato  pane 
per  i  suoi  denti.  Senza  mostrarsi  in  pratica  diverso  da'  snoi 
nonni,  era  egli  intinto  accademicamente  della  filosofìa  mo- 
derna: e  sapeva  citare  ali*  uopo  col  suo  largo  acéento  ve- 
neziano qualche  frase  di  Voltaire  e  dì  Diderot.  Tra  i  curiali, 
e  nel  clero  della  città,  non  mancavano  spirìtì  (niriosi  ed 
educati  come  il  suo ,  che  dividevano  scrupolosamente  la 
dottrina  della  realtà,  e  cosi  conversando  non  temevano  di 
porre  in  questione,  ed  anco  dinegare,  quello  che,  se  occor- 
reva poi  per  ragion  di  mestiere,  avrebbero  professato  certo 
e  indubitabile.  Si  sa  come  erano  larghe  le  consuetudini 
dei  secob  scorso  su  questo  capìtolo  ;  a  Venezia  erano  piCi 
kr^e  che  altrove  ;  a  Portogruaro  larghissime  fuori  d*  ogni 
misura,  perchè  andie  gli  uomini  come  le  donne  non  si  ac- 
contentavano di  seguire  soltanto  l'esempio  della  capitale, 
ma  andavano  oltre  coraggiosamente.  Per  citarne  uno,  mon- 
signore di  sant'Andrea,  il  più  sillogistico  teologo  del  ciq>i-^ 
telo,  una  volta  uscito  dalla  Curia  e  sedufto  a  ragionare  in 
confidenza  coi  pari  suoi,  non  si  vergognava  di  ritorcer  la 
punta  a  molti  dei  proprii  sillogismi^  E  fra  gli  abatini  più 
giovani  ve  n'avea  taluno,  che  in  &tto  di  opinioni  sì  lasciava 
forse  addietro  tutti  i  medici  della  città.  I  medici,  fra  paren- 
tesi, non  erano  nemmeno  allora  in  gran  voce  di  spiritua- 
listi. 

Peraltro,  fra  i  lavoranti  della  vigna  del  Signore,  v'era 
un  partito  rozzo,  incormttibile,  tradizionale,  che  sì  oppo- 
neva colla  pesante  forza  dell'inerzia  all'invasione  di  questo 
scetticismo  elegante,  ciarliero  e  un  po' anche  scapestrato. 
Infatti  sé  qualche  vecchio  sacerdote,  di  manica  larga  per  gli 
altri,  sellava  nella  propria  vita  la  semplicità  e  l'ìntegrezza 
dei  costumi  sacerdotali,  eira  proprio  un  caso  raro  ;  in  gene- 
rale, vecchi  0  giovani,  chi  sdrucciolava  nell'anarchia  filoso- 


276  LE  CONFESSIONI  D' UN  OTTUAGENARIO. 

fica  non  dava  grandi  esempi  né  di  pietà,  né  di  castità,  né 
delle  altre  virtù  comandate  specialmente  al  clero.  Un  co- 
tale rilassamento  delle  discipline  canoniche,  e  l'indifferenza 
dogmatica  che  io  cagionava,  non  potevano  garbare  ai  veri 
preti;  dico  a  coloro  che  avevano  studiato  con  cieca  fiducia 
la  Summa  di  san  Tommaso ,  ed  erano  usciti  di  seminario 
colla  ferma  persuasione  della  verità  immutabile  della  fede, 
e  della  santità  del  proprio  ministero.  Costoro ,  meno  prò- 
prii  per  la  loro  rigidezza  di  coscienza  e  per  l'austerità 
delle  maniere  al  consorzio  della  gente  signorile ,  e  ai  de- 
streggiamenti  morali  delle  città,  si  adattavano  mirabilmente 
al  patriarcale  governo  delle  cure  campagnuole.  La  monta- 
gna é  il  solito  semenzajo  del  clero  forense,  e  questo  partito 
ch'io  chiamerei  tradizionale  si  afforzava  e  si  rinnovava,  mas- 
simamente nelle  frequenti  vocazioni  della  gioventù  di  Clan- 
sedo,  che  é  un  grosso  paese  alpestre  della  diocesi.  I  seco- 
lareschi invece  (cosi  dagli  avversari  venivano  designati  quelli 
che  per  opinioni  e  costumi  si  accostavano  alla  sbrigliatezza 
secolare)  uscivano  dalle  comode  famiglie  della  città  e  della 
pianura.  Nei  primi  la  gravità,  il  riserbo,  la  credenza,  se  non 
l'entusiasmo  e  l'abnegazione  sacerdotale,  si  perpetuavano 
da  zio  in  nipote,  da  piovano  in  cappellano  ;  nei  secondi  la 
coltura  classica,  la  libertà  filosofica,  l'eleganza  dei  modi,  e 
la  tolleranza  religiosa  erano  instillate  dai  liberi  colloquii  dei 
crocchi  &migliari;  si  facevano  preti  o  spensieratamente  per 
ubbidienza,  o  per  golaggini  d'una  vita  comoda  e  tranquilla. 
Sii  primi  che  i  secondi  avevano  i  loro  rappresentanti,  iloro 
difensori  nel  seminario,  nella  curia  e«,nel  capitolo  ;  a  volte 
quelli,  a  volte  questi  aveano  soverchiato;  ed  ogni  vescovo 
che  si  succedeva  nella  diocesi,  era  accusato  di  favorire  o  i 
secolareschi  o  i  clausetani.  Clau^etani  e  secolareschi  si  osteg- 
giavano a  vicenda  ;  gli  uni  accusati  d'ignoranza,  di  tirannia, 
di  nepotismo ,  di  taccagneria  ;  gli  altri  di  scostumatezza ,  di 
miscredenza ,  di  cattivo  esempio,  di  mondanità.  La  città  par- 


CAPITOLO  SESTO.  277 

teggiava  in  genere  per  questi,  il  contado  per  quelli  ;  ma  i 
clausetani,  per  indole  propria  e  delle  massime  che  difende- 
vano, erano  più  concordi  fra  loro  e  meglio  regolati.  Mentre 
invece  nei  loro  antagonisti  la  petulanza  e  la  leggerezza 
individuale  escludevano  qualunque  ordine,  qualunque  me- 
todo di  condotta.  Ciò  non  toglie  peraltro  che  le  dissensioni 
del  clero  non  alimentassero  più  del  bisogno  il  pettegolezzo 
delle  conversazioni  ;  e  i  vivaci  abatini  di  bella  vita,  se  non 
si  compensavano,  si  vendicavano  almeno  colle  impertinenze 
e  colle  mordacità  della  maggiore  influenza  che  gli  avversarli 
s'avevano  acquistate  con  secoli  e  secoli  d'austerità,  e  di 
perseveranza.  Le  giovani  signore  erano  disposte  a  favorire 
la  loro  parte  ;  soltanto  qualche  vecchia  paralitica  teneva 
pei  rigoristi;  effetto  d'invidia  più  che  di  persuasione. 

Insomma  voleva  dire  che  il  nobile  senatore  trovò  an- 
che nel  clero  un  crocchio  sceltissimo  di  conversatori,  i  quali 
tagliati  sul  suo  stampo  ,  avvezzi  al  suo  stesso  modo  di  ve- 
dere, e  uguali  a  lui  di  studii  e  di  coltura,  potevano  fargli 
passare  delle  ore  molto  piacevoli.  Gli  piaceva  conversare,  ra- 
gionare, discutere  alla  libera,  raccontare  e  udir  raccontare 
novelle  e  burlette  piuttosto  leste,  e  infiorare  il  discorso  di  bai- 
zellette  e  di  proverbii  senzachè  qualche  schizzinosa  torcesse 
il  naso.  Li  trovò  gente  a  suo  modo.  Neppure  le  pallottole  di 
mercurio  si  corrono  dietro  e  si  fondono  con  tanta  pertinacia, 
come  i  simili  consenzienti  in  una  società.  Perciò  nella  con- 
versazione del  senatore  un  crocchio  si  formò  a  poco  a  poco, 
si  divise  dagli  altri,  e  prese  posto  intorno  al  padrone  di  casa. 
Tutti,  è  vero,  avrebbero  avuto  voglia  di  entrarvi;  ma  non 
tutti  hanno  il  coraggio  di  assistere  ad  una  disputa  sejiza 
intenderla,  di  ridere  quando  gli  altri  rìdono,  senza  capire 
il  perché,  di  pigliare  un  pestone  sui  piedi  seguitando  a  mo- 
strare il  viso  allegro,  e  di  restar  in  mezzo  ad  un  numero  di 
brave  persone  senza  essere  interrogato  né  arrischiare  una 
parola.  Gli  ignoranti  adunque,  gli  sciocchi,  gli  ipocriti,  i  co- 


278      ^  LE  CONFESSIONI  D' 0N  OTTUAGENARIO. 

starnati  se  ne  ritrassero  bentosto;  e  rimase  l'oro  purissimo 
della  classe  raffinata ,  dotta ,  motteggiatrice.  Rimasero  il 
canonico  di  sant'Andrea,  l'avvocato  SantelK,  altri  due  o 
tré  cariali,  il  dottorino  Giulio  del  Ponte,  il  professor  Des- 
salli,  qualche  altro  professore  di  belle  lettere ,  un  certo 
don  Marco  Chierini,  riputato  il  tipo  più  perfetto  dell'abate 
elegante, 'O  tre  o  quattro  conti  e  marchesi  che  aveano  saputo 
unire  l'amore  dei  libri  a  quello  delle  donne,  e  lo  studio 
dell'antichità  colle  costumanze  moderne.  Anzi,  giacché  vi 
sono  cascato,  gioverà  notare  che  non  si  poteva  allora  essere 
educati  e  compiti  senza  avere  su  per  le  dita  le  costituzioni 
di  Sparta  e  d'Atene.  Le  parlate  di  Licurgo,  di  Socrate,  di 
Solone  e  di  Leonida,  erano  i  temi  consueti  delle  esercitazioni 
t;innai^ali;  curiosissima  contraddizione  in  tanta  servilità 
e  cecità  d^obbedienza  ,  in  tanta  noncuranza  di  virtù  e  di 
libertà. 
,        Il  fitto  sta  che  mentre  le  dame  e  il  resto  della  comi- 
tiva  trinciavano  mazzi  di  carte  ai  tavolini  del  tresette  e  del 
quintiglio ,  la  pkcola  accademia  del  senatore  si  raccoglieva 
in  un  angolo  del  salone  a  cianciar  di  politica,  e  a  motteg- 
giare sulle  novelle  più  scandalose  della  città.  Era  una  mu- 
sica la  più  variata,  una  vera  opera  semiseria,  piena  di  mo* 
tivi  ridicoli  e  sublimi,  buffi,  serti,  allegri,  e  maligni  ;  un 
intralciarsi  di  contese,  'di  frizzi,  di  reticenze  e  di  racconti 
che  somigliava  un  mosaico  di  parole;   vero  capolavoro 
dell'ingegno  veneziano,  che  coli' arte, di  Benvenuto  Cellini 
sa  farsi  ammirare  perfino  nelle  minuzie.  Si  parlava  delle 
cose  di  Germania  e  di  Francia  nella  maniera  più  liberale;  si 
commentavano  i  viaggi  di  Pio  VI,  le  mire  di  Giuseppe  II,  le 
intenzioni  della  Russia,  e  i  movimenti  del  Turco.  Si  porta- 
vano in  mezzo  le  autorità  più  disparate  di  Macchiavelli,  di 
Sallustio,  di  Cicerone  e  dell'Aretino;  si  raffi'ontavano  le 
vicende  d'allora  coi  caj^itoli  di  Tito  Livio;  e  a  cosi  gravi 
ragionamenti  non  si  cessava  dall'  alternare  lo  scherzo  e  la 


CAPITOLO  SESTO.  279 

■ 

risata.  Ogni  appiglio  per  burlare  era  buono.  Chi  ba  cercato 
in  Inghilterra  i  creatori  dell*  umorismo,  non  visse  mai  cer- 
tamente a  Venezia,  né  mai  passò  per  Portogruaro.  Vi  avrebbe 
trovato,  frutto  di  lunghi  ozii  secolari,  di  ottimi  stomachi  e 
d'ingegni  pronti,  allegri,  svegliati,  quell'umorismo  meri- 
dionale che  tanto  si  distingue  dal  settentrionale,  quanto  la 
nebbia  notturna  del  palude  dall'orizzonte  lucente  e  vapo- 
roso d'un  bel  tramonto  d'estate.  La  vita  e  le  cose  che  sono 
in  essa  disprezzate  ugualmente;  ecco  la  parentela:  ma  per- 
ciò appunto  volte  tutte  alla  spensieratezza,  alla  gioia  ;  ecco 
la  diversità.  In  Inghilterra  invece  danno  in  melanconie,  si 
rodono,  si  appassionano,  si  ammazzano.  Sono  due  immo- 
ralità, o  due  pazzie  diverse;  ma  non  voglio  decidermi  per 
nessuna  delle  due.  Il  cervello  forse  coirrerebbe  da  una  parte 
e  il  cuore  dall'altra,  secondoché  s' apprezza  meglio  o  la  di- 
gnità o  la  felicità  umana. 

Intanto  io  vi  assicuro  che  per  quei  capi  ameni  il  sal- 
tare dagli  scandali  di  Caterina  II  alle  avventure  della  tal 
dama  e  del  tal  cavaliere,  era  uno  scambietto  da  nulla.  II 
nome  d'una  persona  ne  tirava  in  ballo  altre  due;  e  que- 
ste quattro  e  cosi  innanzi  sempre.  Non  sì  rispettavano 
né  i  lontani  né  i  presenti;  e  questi  aveano  il  buon  gusto 
di  sQpportare  lo  scherzo  e  di  non  ricattarsene  tosto,  ma  di 
aspettare  il  motnento  opportuno  che  già  arrivava  o  pre- 
sto o  tardi.  Molta  cultura,  piuttosto  superficiale  sevolete, 
ma  vasta  e  niente  affatto  pedantesca,  moltissimo  brio, 
grande  mollezza  di  dialogo,  e  sopratutto  un'infinita  dose 
di  tolleranza ,  componevano  la  conversazione  di  quel  pic- 
colo areopago  di  buontemponi,  come  io  ho  voluto  de- 
scriverla. Badate  che  adopero  la  parola  bu&ntemponi,  non 
sapendo  come  tradurre  meglio  quella  francese  di  viveurs  che 
prima  m' a v^a  balenato  in  mente.  Avendo  vissuto  assai  con' 
Francesi,  questo  incomodo  mi  disturba  sovente;  e  non  ho 
sempre  tanta  conoscenza  della  mia  lingua  da  disimpacciar- 


"280  LE  CONFESSIONI  D' UN  OTTUAGENÀRIO. 

mene  bene.  Qui ,  per  esempio ,  scrissi  buontemponi,  per 
significare  coloro  che  fanno  lor  prò  della  vita  come  la  porta  il 
caso  ;  pigliando  così  da  essa  come  dalla  filosofia  la  parte  al- 
legra e  godibile.  Del  resto  se  per  buontempone  s  intende 
un  ozioso,  un  gaudente  materiale,  nessuno  di  quei  signori 
era  tale.  Tutti  avevano  le  loro  occupazioni,  tutti  davano  al- 
l' anima  la  sua  parte  di  piaceri  ;  soltanto  li  pigliavano  per 
piaceri,  non  per  obblighi  e  vantaggi  morali.  D'accordo 
sempre,  che  spiritoso  e  spirituale  sono  epiteti  più  contrarìi 
che  sinonomi. 

I  signori  di  Fratta,  liberati  finalmente  da  quello  spau- 
racchio del  Venchieredo,  s' erano  rimessi  alla  solita  vita.  Il 
cappellano  avea  serbato  la  sua  cura,  e  non  cessava  dall'  ac- 
cogliere in  casa,  almeno  una  volta  al  mese,  il  suo  vecchio 
amico  e  penitente,  lo  Spaccafumo.  Il  conte  e  il  cancelliere 
chiudevano  un  occhio;  il  Piovano  di  Teglie  gliene  faceva 
qualche  ramanzina.  Ma  lo  sparuto  pretucolo,  che  non  poteva 
balbettare  risposta  alle  intemerate  d'un  superiore,  sapeva 
imbeversene  ottimamente  e  seguitare  a  suo  modo,  non  ap- 
pena il  superiore  avesse  voltato  le  spalle.  Intanto  per  ra- 
gioni d'ufficio  e  di  vicinanza  il  dottor  Natalino  diVenchie' 
redo  s' era  accostato  al  conte  e  al  cancelliere  di  Fratta.  li 
signor  Lucilio,  amicissimo  di  Leopardo  Provedoni,  aveva 
fatto  conoscenza  con  sua  moglie;  oleosi  un  passo  dopo  l'al- 
tro anche  la  vispa  Doretta  comparve  qualche  volta  alla  veglia 
del  castello.  Ma  oggimai  due  sere  per  settimana  e'  era  ben 
altro  che  veglia  !  Si  doveva  andare  a.  passar  la  sera  a  Por- 
togruaro,  nella  conversazione  di  sua  eccellenza  Frumier. 
Impresa  pericolosissima  con  quelle  strade  che  c'erano  al- 
lora ;  ma  pure  la  contessa  ci  teneva  tanto  di  non  mostrarsi 
dammeno  della  cognata,  che  trovò  coraggio  di  tentarla.  Una 
delle  due  figliuole  era  già  da  marito,  l'altra  cresceva  su  come 
la  mala  erba  ;  la  prima  intinta  appena,  la  seconda  vergine 
affatto  di  educazione,  bisognava  condurle  nel  mondo  perché 


CAPITOLO  SESTO.  281 

pigliassero  qualche  disinvoltura.  E  poi  bisognava  farsi  avanti, 
perchè  gli  sposatori  ragionavano  anzi  tutto  cogli  occhi,  e 
quelle  due  pettegole  non  ci  perdevano  nulla  ad  esser  guar- 
date. Questi  furono  gli  argomenti  messi  in  campo  dalla  si- 
gnora, per  persuadere  il  marito  ad  avventurarsi  colla  carrozza 
due  volte  per  settimana  sulla  strada  di  Portogruaro.  Prima 
per  altro  il  prudentìssimo  conte  mandò  una  dozzina  di  la- 
voratori, che  riattassero  la  strada  nei  passaggi  più  scabrosi 
e  nelle  buche  più  profonde  ;  e  volle  che  il  cocchiere  guidasse 
i  cavalli  di  passo,  e  che  due  lacchè  coi  lumi  precedessero 
il  legno.  I  due  lacchè  furono  Menichetto,  figliuolo  di  Ful- 
genzio, e  Sandro  del  Mulino,  ai  quali  si  buttò  addosso  per 
pompa  una  veste  scarlatta,  ritagliata  da  due  vecchie  gual- 
drappe di  gala.  Io  montava  sulla  predella  di  dietro  e  per 
tutta  la  strada,  che  era  di  tre  buone  miglia,  mi  divertiva  a 
guardar  la  Pisana  pel  finestrino  del  mantice.  Per  che  cosa  poi 
dovessi  accompagnarli  anch'  io  in  quelle  visite,  durante  le 
quali  io  restava  a  dormicchiare  nella  cucina  del  Frumier, 
ve  lo  spiegherò  ora.  Come  il  conte  si  tirava  dietro  il  cancel^ 
liere,  cosi  il  cancelliere  si  tirava  dietro  me.  Io  era,  in  poche 
parole,  V  ombra  dell'  ombra  ;  ma  in  questo  caso  il  farla  da 
ombra  non  mi  spiaceva  gran  fatto,  poiché  mi  porgeva  il 
pretesto  di  seguitar  la  Pisana,  fra  la  quale'e  me  gli  amori 
continuavano  di  gran  cuore,  interrotti  e  variati  dalle  solite 
gelosie,  rannodati  sempre  dalla  necessità  e  dall'abitudine. 
Fra  un  giovinetto  di  tredici  anni  e  una  fanciulla  di  un- 
dici, cotali  intrighetti  non  sono  più  cose  da  prendersi  a  gab- 
bo. Ma  io  ci  pigliava  gusto,  ella  del  pari  in  difetto  di  meglio; 
i  suoi  genitori  non  si  davano  fastidio  di  nulla,  eie  cameriere 
e  le  fantesche,  dopo  le  mie  gesta  memorabili  e  il  mio  tra- 
mutamento in  alunno  di  cancelliere,  aveano  preso  a  riverirmi 
come  un  piccolo  signore,  e  a  lasciarmi  fare  il  piacer  mio 
in  ogni  cosa.  I  giuochetti  continuavano  dunque  facendosi 
serii  sempre  di  più  :  ed  io  andava  già  architettando  certi 


282  LE  CONFESSIONI  D'  UN  OTTUAGENARIO. 

romauzi,  che  se  li  volessi  contare  ora,  queste  mie  confes- 
sioni andrebbero  ali* infinito.  Comunque  sia,  anche  ne*  miei 
sentimenti  qualche  cambiamento  era  succeduto  ;  che  mentre 
una  volta  le  carezze  della  Pisana  mi  sembravano  tutta  bontà 
sua,  allora  invece,  sentendomi  cresciuto  d* importanza,  ne 
dava  la  loro  parte  anche  ai  miei  meriti.  Capperi  !  Dal  pic- 
colo Carletto  dello  spiedo,  vestito  coi  rifiuti  della  servitù  e 
coi  cenci  di  monsignore,  allo  scolare  di  latino  ben  pettinato, 
con  un  bel  codino  nero  sulle  spalle,  ben  calzato  con  due 
piccole  fìbbie  di  ottone,  e  ben  vestito  con  una  giubberella 
di  velluto  turchino  e  le  brache  color  granata,  ci  correva  la 
gran  differenza  1  — *  Cosi  pure  la  mia  pelle,  non  rimanendo 
più  esposta  al  sole  e  alle  intemperie  s' era  di  molto  incivi- 
lita. Scopersi  che  la  era  perfino  bianca,  e  che  i  miei  grandi 
occhi  castani  valevano  quanto  quelli  di  qualunque  altro  ; 
la  corporatura  mi  cresceva  alta  e  svelta  ogni  giorno  più; 
aveva  una  bocca  non  disaggradevole,  e  dentro  una  beila  fila 
di  denti,  che  se  non  stavano  troppo  vicini  per  non  darsi 
noja,  splendevano  tuttavia  come  1*  avorio.  Soltanto  quelle 
maledette  orecchie,  colpa  le  tirate  del  Piovano,  prendevano 
troppo  spazio  nella  mia  fisonomia  ;  ma  tentava  di  correg- 
gere il  difetto  dormendo  una  notte  su  un  fianco  e  una  notte 
suU*  altro,  per  dar  loro  una  piega  più  estetica.  Basta  !  me 
le  palpo  ora,  e  m' accorgo  di  esservi  riescito  mediocremente. 
Martino  peraltro  non  si  stancava  dairammirarmi  dicendomi: 
«  É  proprio  vero  che  la  bellezza  per  isbocciare  vuol  essere 
strapazzata.  Va  là,  che  tu  sei  il  più  bel  Carlino  di  tutti  i 
dintorni,  e  si  che  sei  nato  dalle  ceneri  del  focolare,  e  la  più 
parte  del  latte  te  l'ho  dato  io.  »  Il  pover'uomo  diventava 
gobbo  mano  a  mano  eh'  io  mi  ingrandiva  ;  oramai  le  forze 
gli  mancavano  ;  grattava  il  formaggio  stando  seduto,  e  non 
ci  udiva  più  a  fargli  attorno  qualunque  rumore.  Niente 
importava;  io  e  lui  seguitavamo  a  intendersela  a  cenni,  e 
credo  che  il  restar  solo  al  mondo  e  il  viverci  senza  di 


CAPITOLO  SESTO,  283 

me  sarebbe  stata  per  lui  uguale  disgrazia.  Quante  alia  pa- 
drona vecchia,  egli  salita  si  a  tenerle  compagnia  durante 
le  assense  della  Clara,  ma  la  diversità  di  abitudini^  la 
lontananza  in  cui  vivevano,  negavano  loro  lo  a-ver  comuni 
quei  segni  d' intelligenza ,  con  cui  si  arriva  a  farsi  capire 
dai  sordi. 

Intanto  la  comparsa  dei  nobili  signori  di  Fratta,  e  mas- 
sime della  contessina  Clara  nella   conversazione  dì  casa 
Frumier,  aveva  introdotto  in  questa  il  nuovo  elemento  dei 
castellani  e  dei  signorotti  campagnuoli.  Non  mancò  di  ac- 
correre primo  il  Partistagtto,  il  quale  dopo  il  soccorso  por- 
tato al  castello  contro  1*  assalto  del  Venchieredo ,  era  dive- 
nuto per  la  famiglia  una  specie  di  angelo  custode.  Egli  poi, 
convien  dirlo,  portava  abbastanza  superbamente  V  aureola  di 
questa  gloria  ;  ma  i  fatti  stavano  per  lui,  e  si  poteva  riderne 
non  negargliene  il  diritto^  Lucilio  ci  pativa  molto  di  questo 
altiero  contegno  del  giovine  cavaliere,  ma  i  suoi  patimenti 
erano  più  d' invidia  che  di  gelosia.  Gli  doleva  piucchè  altro 
che  il  servizio  prestato  dal  Partistagno  ai  conti  di  Fratta 
non  lo  si  dovesse  invece  a  lui.  Del  resto  viveva  sicuro  delUi 
Clara  :  ogni  occhiata  di  lei  lo  confortava  di  nuove  speranze  ; 
perfino  la  serenità,  colla  quale  essa  accettava  le  cortesie  del 
Partistagno,  gU  erano  caparra  che  giammai  un  perìcolo  !# 
avrebbe  minacciato  da  quella  parte.  Come' non  affidarsi 
interamente  a  quel  cuore  cosi  puro,  a  quella  coscienza 
cosi  retta  e  tranquilla?  Molte  volte  egli  le  aveva  parlato  da 
solo  a  sola  o  nel  tinello  o  nelle  passeggiate  dopo  la  prima 
dichiarazione  del  loro  amore  ;  quasi  tutti  i  giorni  aveva 
passato  un*  ora  con  lei  nella  camera  della  nonna ,  e  sem- 
pre più  si  era  invaghito  di  quella  bellezza  innocente  ed  a»* 
gelica,  di  quel  cuore  vetginade  e  fervoroso  nella  sua  muta^ 
tranquillità.  Quell'indole  focosa  e  tirannica  avea  bisogno 
d' un'anima,  ove  riposarsi  colla  quieta  sicurezza  d\in  affetto. 
L'aveva  trovata,  l'aveva  amata,  come  il  cappuccino  mo- 


284  LE  CONFESSIONI  D' UN  OTTUAGENARIO. 

rente  ama  la  sua  parte  di  cielo ,  e  col  cuore,  e  coU'  inge- 
gno, e  colle  mille  arti  d' uno  spìrito  immaginoso  e  d*  una 
volontà  onnipotente,  s' adoperava  di  legare  a  sé  con  nodi 
sempre  nuovi  quell*  altra  parte  necessaria  di  se  stesso  che 
viveva  in  Clara.  Costei  cedeva  deliziosamente  a  tanta  forza 
d'amore;  amava  la  giovinetta  con  quanta  forza  aveva  nel- 
r anima;  e  non  |)ensava  più  in  là,  perchè  Dio  proteggeva 
la  sua  innocenza ,  la  sua  felicità ,  ed  ella  era  abbastanza 
felice  di  non  temer  nulla,  di  non  dovere  arrossire  di  nulla. 
Quella  massima  tetra  e  bugiarda  che  vieta  alle  zittelle 
r  amore ,  come  una  perversità  ed  una  colpa,  non  era  mai 
entrata  negli  articoli  della  sua  religione.  Amare  anzi  era 
la  sua  legge  ;  e  le  aveva  ubbidito  e  le  ubbidiva'  santamente. 
Cosi  non  si  dava  ella  nessuna  cura  di  nascondere  quel 
dolce  sentimento  che  Lucilio  le  aveva  inspirato  ;  e  se  il  conte 
e  la  contessa  non  se  n*  accorsero ,  fu  forse  solamente  perchè 
là  cosa,  secondo  loro,  era  tanto  fuori  d*  ogni  verisimiglianza, 
da  non  consentire  nemmeno  il  sospetto.  D' altra  parte  alle 
zittelle  d'allora  non  era  assolutamente  proibito  d'innamo- 
rarsi di  chicchessia  :  bastava  che  la  passione  non  andasse 
oltre.  La  gente  di  casa  bisbigliava  già,  che  quando  la  con- 
tessina  sarebbe  maritata  il  dottor  Lucilio  sarebbe  stato  il 
suo  cavalier  servente.  Ma  un  giorno  che  la  Rosa  disse  al 
giovine  qualche  scherzo  sopra  questo  soggetto ,  mi  ricordo 
averlo  veduto  impallidire,  e  mordersi  i  mustacchi  colla 
peggior  bile  del  mondo.  Anche  la  vecchia  contessa,  a  mio 
credere,  aveva  scoperto  il  mistero  della  Clara  ;  ma  la  era 
essa  troppo  incapriccita  del  giovine,  per  torsolo  dattorno 
a  vantaggio  della  nipote.  Forse  anche  l' immaginazione  sua, 
ancella  inconsapevole  dell'  interesse,  le  facea  trovare  mille 
argomenti  per  escludere  quelle  paure.  Al  postutto  Lucilio , 
pensava  ella ,  mostravasi  tanto  guardingo ,  che  la  Clara  si 
sarebbe  calmata.  Conosceva  ella,  o  credeva  conoscere  la 
buona  vecchia,  quelle  belle  nuvole  dorate  che  attraversavano 


CAPITOLO  8E8T0.  285 

la  /antasìa  della  ragazza.  — -  Ma  son  nuvole  —  diceva  ella 
— nuvole  che  passano  al  primo  soffio  di  vento  !  —  Il  soffio 
di  vento  sarebbe  stata  V  offerta  d*un  buon  partito,  e  il  co^ 
mando  dei  parenti.  Ma  quanto  ella  conoscesse  l'indole  della 
Clara,  e  la  somiglianza  di  questa  colla  propria,  lo  vedremo 
in  seguito.  Certo  peraltro  il  riservato^contegno  di  Lucilio 
giovò  ad  addormentarla  nella  sua  comoda  sicurezza  ;  e  se 
le  si  fosse  lasciato  veder  ben  a  fondo  nelle  cose ,  forse  che 
ella  non  avrebbe  creduto  cosi  facilmente  alla  docile  fugge- 
volezza di  quelle  nuvole ,  e  sarebbe  giunta  a  privarsi  delle 
ultime  delizie  che  le  rimanevano,  per  togliere  nei  due  gio- 
vani i  primi  fondamenti  a  quei  castelli  in  aria  affatto  im- 
possibili. Ma  restando  le  cose  come  erano,  ella  godeva  di 
potersi  fidare  nella  discrezione  e  nel  quoto  temperamento 
di  Clara ,  e  di  dire  anco  fra  sé,  quando  costei  usciva  dalia 
stanza  per  far  lume  a  Lucilio  :  —  Oh  il  giovane  prudente  e 
dabbene!  Non  si  direbbe  che  egli  ha  paura  di  alzar  gli 
occhi  perchè  non  si  creda  che  gli  stia  a  cuore  mia  nipote? 
Se  li  alza  gli  è  solamente  per  guardar  me ,  e  alla  sua  età  !  ! 
Basta  !  è  veramente  miracoloso  !  — 

Ma  Lucilio  aveva  altri  momenti  per  lasciar  l'anima 
sua  spiccare  il  volo  a  sua  posta;  e  in  quei  moménti ,  biso- 
gna confessarlo ,  quei  suoi  occhi  cosi  discreti  e  dabbene 
commettevano  non  pochi  peccati  di  infedeltà  a  danno  della 
nonna.  In  tinello,   quando  tutti  giocavano  ed  egli  sem- 
brava attentissimo  a  sorvegliare  il  tresette  di  monsignore, 
0  intento  ad  accarezzare  Marocco,  il  cane  del  capitano, 
tra  lui  e  la  Clara  era  un  dialogo  continuo  d' occhiate  ,  che 
faceva  Y  effetto  d*  una  voce  angelica  la  quale  cantasse  nel 
cuore,  mentre  ci  ferisce  l'orecchio  un  tumulto  di  Vam- 
pate rotte.  Oh  cari  e  sempre  cari  quei  divini  concenti 
ohe  beatificano  le  anime,  senza  incomodare  il  rozzo  tam- 
buro dei  timpani!  La  religione  deUe  cose  insensibili  e 
quella  delle  eterne  si  sposano  nella  mente,  come  il  calore 


286  LE  CONFESSIONI  D'  UN  OTTUAGENARIO. 

e  la  luce  nel  raggio  del  sole.  Il  sentimento  nel  pensiero  é 
il  più  l>el  trionfo  sulla  sensazione  nel  corpo  ;  esso  prova 
che  r anima  vive  fbori  di  sé,  anche  senza  il  ministero  delle 
cose  materiali.  L'amore  che  principia  nello  spirito  non 
può  Bnir  colla  carne  ;  esso  vince  la  prova  della  fragilità 
umana,  per  tornare  puro  ed  etemo  nell'immenso  amore  del 
Dio  universale.  E  Lucilio  sentiva  la  divina  magìa  di 
questi  pensieri;  senza  farsene  ragione  nel  suo  criterio  di 
medico.  Gli  parevano  fenomeni  fuori  di  natura  ;  e  tornava 
a  rivolgerli  e  a  studiarli,  senza  guadagnarne  altro  che  un 
nuovo  fervore  e  una  più  ostinata  tenacia  di  passione. 

Quando  la  Clara  fu  condotta  da*  suoi  alla  conversazione 
della  zia,  il  dottorino  di  Fossalta  trovò  assai  facilmente  il 
modo  di  penetrare  colà.  Il  galateo  veneziano  non  fu  mai  cosi 
Ingiusto,  da  vietare  V  ingresso  delle  aule  patrìzie  alla  buona 
educazione,  al  giocondo  brio  ed  al  vero  mento,  se  anche  uno 
stemma  inquartato  non  dava  risalto  a  queste,  buone  qua- 
lità. Lucilio  era  molto  stimato  a  Portogruaro,  e  godeva 
il  favore  e  l' intrinsichezza  di  alcuni  giovani  professori  del 
Seminario.  Fu  dunque  da  loro  presentato  all'  illustre  sena- 
tore; e  questi  in  breve  ebbe  campo  a  ringraziarli  di  ciò 
come  d'un  segnalato  favore.  Egli  conosceva  del  resto  da 
molti  e  molti  anni  il  dottor  Sperandio ,  che  ricorreva  a  lai 
in  ogni  cosa  che  gli  abbisognasse  a  Venezia.  Si  lamentò 
adunque  garbatamente  col  figlio  del  suo  vecchio  amico , 
perchè  avesse  creduto  necessaria  la  malleveria  di  terze  per- 
sone  a  potersi  presentare  in  sua  casa.  Nel  dargli  com- 
miato la  prima  sera,  si  congratulò  che  il  bene  dettogli  di  lui 
fosse  un  nulla,  in  confronto  a  quello  ch'egli  stesso  ne 
avrebbe  dovuto  dire  in  seguito.  Il  giovane  s'inchinò  mode- 
.stamente,  fìngendo  di  non  trovar  parole  per  rispondere  a 
-tanta  gentilezza.  La  conversazione  di  Lucilio  era  per  ve- 
rità cosi  vivace,  cosi  amabile  e  variata ,  che  pochi  davano 
piacere  quanto  lui  soltanto  ad  udirli  parlare  ;  il  solo  prò- 


CAPITOLO  SESTO.  287 

fessor  Desalli  Io  vinceva  d' erudizione,  e  fra  esso  e  Giulio 
Dei-Ponte  si  poteva  stare  in  sospeso  per  la  palma  del  brìo  e 
deir  arguzia.  Se  quest*  ultimo  lo  sorpassava  talvolta  in  pron- 
tezza e  in  abbondanza  ,  Lucilio  prendeva  tosto  la  rivincita 
colla  profondità  e  V  ironia.  Egli  piaceva  agli  uomini  come 
senno  maturo  ;  Giulio  aveva  la  gioventù  dello  spirito  e  in- 
cantava le  simpatie.  Ma  il  far  pensare  lascia  negli  animi 
traccia  più  profonde  che  il  far  ridere  ;  e  non  v'  é  simpatia 
che  non  si  scolori  ad  un  solo  raggio  d*  ammirazione. 
Questa,  anziché  essere  come  la  prima  un  dono  grazioso  da 
eguale  ad  eguale,  è  un  vero  tributo  imposto  dai  grandi  ai 
piccoli,  e  dai  potenti  ai  deboli.  Lucilio  sapeva  imporlo  valo- 
rosamente, ed  esigerlo  con  discrezione.  Laonde  erano  co- 
stretti a  pagarlo  di  buona  moneta,  «  ad  essergli  per  giunta 
riconoscenti. 

Il  crocchio  particolare  del  senatore  per  la  presenza  di 
Lucilio  si  ravvivò  d*una  subita  fiamma  d*  entusiasmo.  Egli 
animava,  accendeva,   trascinava  tutti  quegli  spiriti  azzi- 
mati, cincischiati,  ma  tiepidi  e  cascanti.  ÀI  suo  contatto 
quanto  v'  era  di  giovane  e  di  vivo  in  loro  fermentò  d' un 
bollore  insolito.   Si  dimenticavano   quello  ch'erano  stati 
e  quello  che  erano ,  per  torre  a  prestanza  da  lui  un  ultimo 
sogno   di  giovinezza.   Ridevano ,  ciarlavano  ,   motteggia- 
vano ,  disputavano  non  più  come  gente  intesa  ad  uccidere 
il  tempo ,  ma  come   persone  frettolose  di  indovinarlo ,  di 
maturarlo.  Pareva  che  la  vita  di  ciascuno  di  essi  avesse  tro- 
vato uno  scopo.  Una  bocca  sola,  nelle  cui  parole  respirava 
una  speranza  eccelsa  e  misteriosa ,  una  sola  fronte ,  sulla 
quale  splendeva  la  fede  di  queir  intelligenza  che  mai  non 
muore,  avevano  potuto  cotanto.  11  senatore  rimasto  solo,  e 
ricaduto  nella  solita  indifferenza^  stupiva  a  tutto  potere  di 
quei  caldi  intervalli  d'  ^itusiasmo,  di  quel  furor  battagliero 
di  contese  e  di  alterchi,  da  cui  si  sentiva  trasportato  come 
uno  scolaretto.  Accagionava  di  ciò  l'esempio  e  la  vicinanza 


T 


288  LE  CONFESSIONI  D'  UN    OTTUAGENARIO. 

dei  più  giovani;  era  invece  la  fiamma  della  vita,  che  rat- 
tizzata in  lui  da  un  potente  prestigiatore,  non  potendo  scal- 
dargli le  fibre  già  agghiacciate  del  cuore ,  gli  empiva  il 
capo  di  fumo  e  gli  infervorava  )a  lingua.  —  Si  crederebbe 
quasi  eh*  io  prendessi  sul  serio  le  sofìsticherie  che  s*  impa- 
sticciano per  passar  1*  ora  ;  —  andava  egli  pensando  mentre 
aspettava  la  cena  nella  classica  poltrona.  —  E  si  che  da 
quarant*  anni  io  non  ho  odorato  la  polvere  venerabile  del 
collegio  !  Sarà  forse  vero  che  gli  uomini  non  sono  altro  che 
eterni  fanciulli  !  —  Eterni ,  etemi  !, . —  mormorava  il  vec- 
chio accarezzandosi  le  guancie  floscie  e  grinzose.  —  Volesse 
il  Cielo  !  — 

Dopoché  Lucilio  era  sopraggiunto  ad  attizzare  l' entu- 
siasmo dei  cortigiani  del  senatore,  coloro  che  sedevano  ai 
tavolini  del  gioco ,  e  le  signore  principalmente,  soffrivano 
delle  frequenti  distrazioni.  Quel  chiasso  continuo  di  doman- 
de, di  risposte,  di  accuse  e  di  difese, *di  scherzi,  di  risate, 
di  esclamazioni  e  di  applausi  moveva  un  poco  la  curiosità,  e, 
diciamolo,  anche  T  invidia  dei  igiocatori.  I  divertimenti  del 
quintiglio  e  le  commozioni  del  tresette  erano  di  gran  lunga 
meno  vibrate  ;  quando  un  cappotto  aveva  originato  le  solite 
ironiche  congratulazioni ,  le  solite  minaccio  di  rivincita^ 
tutto  finiva  li,  e  si  tornava  come  rozze  di  vettura  al  mono- 
tono andare  e  venire  della  partita.  Invece  in  quel  cantone 
della  sala  la  conversazione  s' avvicendava  sempre  varia,  al- 
legra, generale,  animata.  Gli  orecchi  cominciarono  a  tendere 
verso  colà,  e  gli  occhi  ad  invetrarsi  sulle  carte.  —  Ma  si- 
gnora, tocca  a  lei.  •—  Ma  dunque  non  ha  capito  la  sfida  ! 
^^ Scusi,  ho  un  po'  di  mal  di  capo,  ovvero:  — Non  ho  ba- 
dato ;  aveva  la  testa  via  !  —  Cosi  si  bisticciavano  da  un  lato 
air  altro  dei  tavolini ,  e  le  colpevoli  si  rimettevano  sospi- 
rando a  giocare.  Lucilio  ci  entrava  non  poco  in  tutti  quei  so- 
spiri, ed  egli  lo  sapeva.  Capeva  Teffetto  da  lui  prodotto  sulla 
conversazione  del  senatore,  e  se  ne  riprometteva  di  rim- 


CAPITOLO  SESTO.  *  289 

balzo  una  generosa  gratitudine  da  parte  della  Clara.  L*  ancore 
ha  un  oi^oglio  tutto  suo.  Da  un  lato  si  cerca  d*  ingrandire 
per  piacere  di  più,  dall'  altro  s'insuperbisce  di  veder  piacere 
a  molti  quello  che  piace  e  si  studia  solamente  di  piacere  a 
noi.  Giulio  Dei-Ponte ,  che  forse  al  pari  di  Lucilio  aveva 
fra  le  signore  qualche  motivo  per  voler  rendersi  piacevole, 
aguzzava  il  proprio  ii^gegno  per  tener  bordone  al  compagno. 
E  il  resto  della  compagnia,  rimorchii^ta  dai  due  giovani,  ga- 
reggiava di  prontezza  e  di  brio ,  nei  più  gravi  ragionamenti 
che  si  potessero  instituire  sopra  alcune  frasi  della  Gazzetta 
di  Venezia ,  la  mamma  ,  anzi  V  Eva  di  tutti  i  giornali. 

Infatti  i  Veneziani  di  quel  tempo  dovevano  inventare  e 
inventarono  fa  gazzetta;  essa  fu  un  parto  genuino  e  legit- 
timo della  loro  immaginazione ,  e  solamente  ad  essi  si  stava 
di  aprire  la  biblioteca  delle  chiacchiere.  Il  senatore  riceveva 
ogni  settimana  la  sua  gazzetta  sulla  quale  si   facevano 
grandi  commenti  ;  ma  anche  in  questo  lavorio  di  finitura 
e  d' intarsio ,  Lucilio  si  lasciava  indietro  tutti  gli  altri  di 
molto.  Né  alcuno  sapeva  come  lui  cercar  le  ragioni  all'un 
capo  del  mappamondo  di  ciò  che  succedeva  all'  altro  capo. 
—  Che  colpo  d' occhio  avete ,  caro  dottore  !  —  gli  dicevano 
maravigliati.  —  Per  voi  l' Inghilterra  e  la  China  sono  a 
tiro  di  canocchiale,   e  ci  trovate  tra  esse  tante  relazioni 
quanto  fra  Venezia  e  Fusina  !  — Lucilio  rispondeva  che  la 
terra  è  tutta  una  palla ,  che  la  gira  e  la  corre  tutta  insieme» 
e  che  dopo  che  Colombo,  e  Vasco  di  Gama  V  avevano  ri- 
fatta come  era  stata  creata ,  non  si  doveva  stupirsi  che  il 
sangue  avesse  ripreso  la  sua  vasta  circolazione,  per  tntlo 
quel  gran  corpo  dal  polo  all'  equatore.  Quando  si  navigava 
per  cotali  discorsi  il  senatore  chiudeva  un  occhio,  socchiu- 
deva r  altro,  e  cosi  osservava  Lucilio  rimuginando   certi 
giorni  passati,  quando  quel  giovinastro  avea  lasciato  qualche 
macchia  nera  sul  libro  degli  iilquisitori  di  Stato.  Forse  allo 
scrupoloso  veneziano  passavano  allora  pel  capo  dei  lontani 

•9 


SOO  LE  CONFESSIONI  D*  UN  OTTUAGENARIO. 

timori;  ina  d*  altra  parte  era  qualche  aano  che  Lucilio  non 
sì  moveva  da  Fossalta  ;  la  sua  vita  era  quella  d' un  tran- 
quillo benestante  di  campagna;  gli  inquisitori  dovevano 
essersi  dimenticati  di  lui,  ed  egli  di  loro  e  delle  ubbie  gio- 
vanili. Il  dottor  Sperandjo,  in  visita  diplomatica  aireccellen- 
tissimo  patrono  9  Io  aveva  rassicurato  confessandogli  che 
egli  non  erasi  mai  lusingato,  per  Y  addietro,  di  trovare  nel 
fìgliuob  la  docilità  e  la  calma  che  dimostrava  infatti  eolla 
sua  vita  modesta  e  laboriosa.  —  Oh  se  volesse  consentire  a 
laurearsi  !  —  sclamava  il  vecchio  dottore.  —  Senza  fermarsi 
a  Venezia,  intendiamoci  bene  !  —^soggiungeva  con  frettoloso 
pentimento.  —  Ma,  dico  io,  se  giungesse  a  laurearsi, 
qual  clientela  bella  e  pronta  gli  avrei  preparato  !  — 

—  Non   mancherà  tempo,  non  mancherà  tempo! 

—  rispondeva  il  senatore.  —  Ella  intanto  provveda  che 
suo  figlio  si  assodi  bene,  che  dia  un  calcio  a  tutte  le  biz* 
zarrie,  che  conservi  si  il  buon  umore  e  la  vivacità,  ma  non 
pigli  sul  serio  le  fantasie  letterarie  degli  scrittori.  La  laurea 
verrà  un  giorno  o  l'altro,  e  di  ammalati  non  ne  manche- 
ranno mai  ad  un  dottore  che  dia  ad  intendere  di  saperli 

.  guarire. 

—  Morbus  òmnis  arte  ippocratica  sanatur  aut  lavatur; 

—  soggiungeva  il  dottore.  —  E  se  la  conversazione  suc- 
cesse di  dopopranzo,  aggiunse  certamente  una  mezza  doz- 
zina di  testi;  ma  non  lo  so  di  sicuro ^  e  voglio  sparagnarne 
r  interpretazione  ai  lettori. 

Lucilio  era  adunque  diventato  ,  come  dice  la  genie 
bassa,  il  cucco  delle  donne.  Queste  vanerelle,  in  opta  alle 
capricciose  leggi  d* amore,  si  lasciano  facilmente  accalap- 
piare da  chi  fa  in  qualche  maniera  una  prima  figura.  Nes- 
sun piacere  sopravanza  forse  quello  di  essere  da  tutti  invi- 
diato. Ma  Lucilio,  un  cotal  piacere  non  lo  permetteva  a 
nessuna  di  loro.  Era  gajo,  estroso,  brillante  nelle  sue  rade 
escursioni  fi'a  le  tavole  del  giuoco  ;  indi  tornava  a  capita- 


CAPITOLO  SESTO. 

nare  la  conversazione  del  senatore,  senza  aver  Gatto  vedere 
neppur  la  punta  del  fazzoletto  ad  alcuna  di  quelle  odalische. 
Soltanto  passando  o  ripassando,  trovava  modo  di  inondare 
tutta  la  persona  di  Clara  con  una  di  quelle  occhiate  che 
sembrano  circondarci,  come.le  salamandre,  d' un*  atmosfera 
éi  fuoco.  La  giovinetta  tremava  in  ogni  sua  fibra  a  quel- 
l'incendio repentino  e  soave;  mal* anima  serena  ed  inno- 
cente seguitava  a  parlarle  negli  occhi  col  suo  sorriso  di 
pace.  Pareva  che  una  corrente  magnetica  lambisse  co' suoi 
mille  pungiglioni  invisibìli  le  vene  della  donzella,  senzachè 
potesse  turbare  il  profondo  recesso  dello  spirito.  Più  insor- 
montabile d'un  abisso,  più  salda  d'una  rupe  s* interponeva 
la  coscienza.  La  modestia,  più  che  il  luogo  inosservato  ove 
costumava  sedere,  proteggeva  la  Clara  dalle  curiose  indagini 
delle  altre  signore.  Sapeva  ella  farsi  dimenticare  senza  fa- 
tica ;  e  nessuno  poteva  sospettare  che  il  cuore  di  Lucilio 
battesse  appunto  per  quella,  che  meno  di  tutte  si  affaccen- 
dava per  guadagnarselo.  La  signora  correggitrice  non  usava 
tanta  discrezione.  Fino  dalle  prime  sere  le  sue  premure,  le 
sue  civetterie,  le  sue  leziosaggini  pel  desiderato  giovine  di 
Fossalta,  aveano  dato  nell*  occhio  alla  podestaressa  e  alla 
sorella  del  sopraintendente.  Ma  queste  due  alla  lor  volta  si 
erano  fatte  notare  per  la  troppa  stizza  che  ne  dimostravano  : 
«nsomma  Paride  in  mezzo  alle  dee  non  dovette  essere  più 
impacciato  di  Lucilio  fra  quelle  dame;  ed  egli  se  ne  spic- 
ciava col  non  accorgersi  di  nulla. 

V'era  peraltro  un'altra  signorina,  che  forse  più  di  ogni 
altra  e  della  correggitrice  stessa  teneva  dietro  ai  gl^niosi 
trionfi  di  Lucilio,  che  non  distoglieva  mai  gli  occhi  da 
lui,  che  arrossiva  quand'  egli  se  le  avvicinava,  e  che  non 
aveva  riguardo  di  avvicinarsi  a  lui  essa  medesima  per  toc- 
car il  suo  braccio,  per  sfiorare  le  sue  vesti,  e  contem- 
plarlo meglio  negli  occhi.  Questa  sfacdatella  era  la  Pisa- 
na. Figuratevi  !  una  civettuola  di  dodici  anni  non  ancora 


292  LE  CONFESSIONI  D'UN  OTTUAGENARIO. 

maturi,  un'innamorata  non  alta  da  terra  quattro  span- 
ne! —  Ma  la  era  proprio  cosi;  e  io  dovetti  persuadermene 
coir  onniveggenza  della  gelosia.  La  terza  e  la  quarta 
"volta  che  s*  andò  in  casa  Frumier  io  ebbi  ad  osservare  un 
maggiore  studio  nella  piccina  di  adornarsi,  d*  arricciarsi,  di 
cincischiarsi.  Nessun  abito  le  pareva  bello  abbastanza; 
Tiessun  vezzo  soverchio  ;  nessuna  diligenza  bastevole  per  la 
lisciatura  dei  capelli  e  delle  unghie.  Siccome  questa  smani» 
non  r  aveva  avuta  né  la  prima  né  la  seconda  volta,  cosi  i» 
m'immaginai  subito  che  non  fosse  né  per  la  solita  vanità 
femminile,  né  per  essere  ammirata  dalle  signore.  Qualche 
altro  motivo  vi  dovea  covar  sotto,  ed  io,  sciocco  allora  come 
sempre  in  queste  faccende,  deliberai  di  chiarirmene  tosto. 
U  martirio  della  certezza  mi  parca  già  fin  d'allora  meno  for^ 
midabile  dei  tormenti  del  dubbio  ;  poi  mano  mano  che  venni 
acquistando  quelle  crudeli  certezze,  mi  toccò  ogni  volta  rim- 
piangere la  sdegnata  felicità  di  poter  tuttavia  dubitare.  D 
fatto  sta  che  quando  i  servitori  salirono  a  portare  il  cafie»  io 
scivolai  con  essi  nella  sala,  e  mezzo  nascosto  dietro  la  por- 
tiera mi  posi  alla  vedetta  di  quanto  succedeva.  Vidi  la  Pi- 
sana fissa  sempre  cogli  occhi  a  guardare  Lucilio,  come  vo- 
lesse  mangiarlo.  La  sua  testolina  girava  con  lui  come  quella 
del  girasole  :  quand'  egli  parlava  con  maggior  calore,  o  si 
volgeva  dalla  sua  parte,  vedevo  il  suo  piccolo  seno  gonfiarsi 
arrogantemente  come  quello  d' una  vera  donna.  Non  par- 
lava, non  fiatava,  non  vedeva  altro  ;  non  si  moveva  e  non 
sorrideva  che  per  lui.  Tutti  i  segni  dell'amore  più  intenso 
e  violento  erano  espressi  dal  suo  contegno  ;  solamente  l'età 
cosi  tenera  salvava  lei  dai  commenti  e  dai  sospetti  delle 
signore,  come  la  modestia  avea  salvato  sua  sorella.  Io  tre- 
mava tutto,  sudava  come  per  febbre,  digrignava  i  denti,  e 
mi  aggrappava  colle  mani  alla  portiera  quasi  mi  sentissi  vi- 
cino a  morte.  Allora  mi  balenò  alla  mente  il  perché  la  Pi- 
sana mi  avesse  serbato  il  broncio  in  questi  ultimi  giorni,  e 


CAPITOLO  SESTO.  293 

perchè  la  non  parlasse  né  ridesse  più  come  il  solito,  e  per- 
<;liè  si  mostrasse  pensosa  e  stizzita  e  amica  dei  luoghi  soli- 
tari e  della  luna. 

—  Ah  traditrice!  —  gridò  con  un  gemito  il  mio  pò» 
Tero  cuore.  Sopra  un  tanto  affanno  di  amore  sventurato. 
sentii  crescere  e  gonfiarsi  Tedio  come  una  consolazione. 
Avrei  voluto  stringere  in  roano  un  fascio  di  fulmini,  per 
saettarne  quella  fronte  alta  e   abborrita  di  Lucilio  :  avrei 
voluto  che  l'anima  mia  fosse  un  veleno  per  penetrare  tutti 
ì  suoi  pori ,  per  dissolvere  ogni  sua  fibra ,  e  tormentare  i 
suoi  nervi  fino  alla  morte.  Di  me  non  mi  importava  né  punto 
né  poco:  poiché  allora  per  la  prima  volta  provava  l' ama- 
rezza della  vita  ;  e  la  odiava  quasi  al  pari  di  Lucilio,  come 
occasione  se  non  causa  eh'  essa  era  d'ogni  mio  male.  Allora 
voi  toccò  vedere  la  vanerella,  valendosi  dei  privilegi  dell'età, 
ti^lier  di  mano  al  servo  la  tazzina  del  caffé  e  presentarla 
essa  stessa  al  giovine.  La  fanciulla  era  rossa  come  una  bra- 
già,  aveva  gli  occhi  splendenti  più  dei  rubini,  quali  io  non 
avea  mai  veduti  ;  sembrava  in  quel  momento  non  già  una 
bambina ,  ma  una  ragazza  piacevole,  perfetta,  e  quel  che 
^  peggio  innamorata.  Quando  Lucilio  prese  la  tazza  dalia 
mano  di  lei,  ella  traballò  sulle  ginocchia  e  si  versò  sull'abito 
dcune  goccio  di  caffé:  il  giovine  le  sorrise  amorevolmente» 
e  à,  abbassò  a  pulirla  col  fazzoletto.  Oh  se  l'aveste  veduta 
allora  quella  fanciulletta  appena  alta  da  terra!  —  11  suo 
volto  aveva  l' espressione  più  voluttuosa  che  mai  scultore 
greco  abbia  dato  alla  statua  di  Venere  o  di  Leda  ;  una  neb- 
bia umida  e  beata  le  avvolse  le  pupille,  e  la  sua  personcina 
s'accasciò  con  tanta  mollezza ,  che  Lucilio  dovette  circon- 
darla  con  un  braccio  per  sostenerla.  Io  mi  morsi  le  mani 
e  le  labbra,  mi  graffiai  il  petto  e  le  guancie;  sentiva  nel 
Inetto  un  impeto  che  mi  spingeva  a  gettarmi  rabbiosamente 
sa  quello  spettacolo  odioso,  e  una  forza  misteriosa  che  mi 
teneva  confitti,  i  piedi  nel  pavimento.  Quando  Dio  volle 


294  LE  CONFESSIONI  D'UN  OTTUAGENARIO. 

Lucilio  tornò  a*  suoi  discorsi^  e  la  Pisana  a  sedere  vicina 
alla  mamma.  Ma  il  soave  turbamento  ch'era  rimasto  nelle 
sue  sembianze  continuò  a  tormentarmi,  finché  i  servitori 
uscirono  colle  guantiere. 

—  Olà ,  Carlino!  che  ci  fai  qui?  -—  mi  disse  uno  di 
costoro.  —  Fammi  largo  e  torna  in  cucina,  che  non  è  qua 
il  tuo  posto. 

Tali  parole,  che  pareva  dovessero  metter  il  colmo  al 
mio  dolore,  furono  invece  come  un  veleno  provvido  e  gè» 
lato  che  lo  calmarono. 

—  Si  !  —  dissi  fra  me  con  cupa  disperazione.  —  Que- 
sto  non  è  il  mio  posto  !  —  E  tornai  in  cucina  barcollando 
come  un  ubriaco;  e  colà  stetti  cogli  occhi  fitti  nelle  bragie 
del  focolare,  finché  mi  avvertirono  che  i  cavalli  erano  attae» 
cati  e  che  si  stava  per  partire.  Allora  ebbi  a  vedere  un*  al- 
tra volta,  lungo  la  scala,  la  Pisana  che  seguiva  ostinatamento 
Lucilio,  come  un  cagnoUno  tien  dietro  al  padrone.  Indiffe- 
rente a  tutto  il  resto,  montò  in  carrozza  guardando  sempre 
lui  ;  e  la  vidi  sporgersi  dallo  sportello  a  guardare  il  posto 
eh'  egli  aveva  occupato  anche  dopo  che  fu  partito.  Io  intanto 
stava  appeso  al  mio  solito  posto  da  quel  povero  diseredato 
che  era:  e  quali  furono  i  miei  pensieri  per  tutta  quella 
buona  ora  che  s' impiegò  a  tornarsene  a  casa ,  Dio  solo  lo 
sa!...  Pensieri  forse  non  erano;  bensì  delirii,  bestemrnie» 
pianti,  maledizioni.  Quella  sottile  parete  di  cuoio  che  divi- 
deva il  mio  posto  dal  suo,  io  sapeva  benissimo  che  cosa  mi 
presagisse  pel  futuro.  Mille  volte  avea  pensato  che  giorno 
verrebbe,  quando  la  maledetta  forza  delle  cose  umane  me 
la  avrebbe  tolta  per  sempre  e  datala  ad  un  altro  ;  ma  ad  un 
altro  non  desiderato,  non  amato,  appena  forse  sofferto.  E 
mi  era  conforto  il  figurarmela  inondata  di  pianto  e  pallida 
di  dolore  sotto  il  bianco  velo  da  sposa,  andarne  all'  altare 
come  una  vittima;  e  poi  nelle  tenebre  del  talamo  nuziale  of* 
rirsi  fredda,  tremante,  avvilita,  senza  amore  e  senza  deside- 


CAPITOLO  SESTO.  295 

rii,  al  padrone  cui  l'avrebbero  venduta.  11  suo  cuore  sarebbe 
rimasto  mio,  le  anime  nostre  avrebbero  seguitato  ad  amarsi; 
io  sarei  stato  felicissimo  di  vederla  passare  alcuna  volta 
Tramezzo  a*  suoi  bambini  :  sarebbe  stata  la  mia  una  beati- 
tudine  dì  ionpadronirmi  d*  alcuno  fra  questi  quand*  ella  non 
mi  avesse  osservato,  di  stringermelo  sul  cuore,  di  baciarlo,  di 
adorarlo,  di  cercare  nelle  di  lui  fattezze  la  traccia  delle  sue  ; 
e  di  illudermi  e  di  pensare  che  la  parte  misteriosa  del  suo 
spirito,  che  s'era  transfusa  in  quel  bambino,  aveva  apparto* 
nuto  anche  a  me ,  quando  ella  amava  me  solo  con  tutte  le 
potenze  dell'  anima.  Garzoncello  di  non  ancora  quattordici 
anni,  io  la  sapeva  lunga  nelle  cose  di  questo  mondo;  lo 
sbrigliato  cicaleccio  dei  servi  e  delle  cameriere  me  ne  aveva 
insegnato  oltre  il  bisogno;  eppure  giungeva  a  debellare  il 
confuso  tumulto  dei  sensi,  a  frenare  lo  slancio  d'un' imma- 
ginazione innamorata ,  e  a  desiderare  un'  esistenza   non 
d'altro  ricca  che  di  soavi  dolori,  e  di  gioje  melanconiche. 
Premio  de' miei  sforzi,  della  mia  devozione,  raccogliere  in** 
vece  la  dimenticanza  e  l' ingratitudine  !  E  neppure  si  scor- 
dava di  me  per  un  altro  amore  ;  cbè  allora  almeno  avrei 
avuto  il  conforto  della  lotta,  dell'  odio,  della  vendetta.  No, 
mi  gettava  via  come  un  arnese  disutile ,  per  correr  dietro 
a  un  vano  splendore  di  superbia,  per  invaghirsi  pazzamente 
d'un  sogno  mostruoso  ed  impossibile.  L'abborrimento con- 
tro Lucilio  che  in  principio  avea  concepito,  era  caduto 
poco  a  poco  in  un  rabbioso  disprezzo  per  la  Pisana.  Luci- 
lio per  lei  era  un  vecchio ,  egli  non  le  era  sembrato  mai 
ne  belio  né  amabile:  ci  erano  voluti  gli  omaggi  delle  altre, 
perchè  ella  apprezzasse  i  suoi  pregi  troppo  alti  e  virili  al 
suo  criterio  ancor  fanciullesco,  lo  mi  vedeva  sacrificato 
senza  rimorso  alla  vanità. 

No,  ella  non  ha  un  briciolo  di  cuore,  né  un  barlume 

di  memoria  ,tié  un  avanzo  di  pudore!  Si,  la  disprezzo  come 
merita  ;  la  disprezzerò  sempre  1  —  gridava  dentro  di  me. 


296  LE  CONFESSIONI  D'  UN  OTTUAGENÀRIO. 

Povero  fanciullo!  Io  cominciava  infin  d* allora  a  di- 
sprezzare  e  ad  amare:  tormento  terribile  fra  quanti  la 
crudele  natura  ne  ha  preparati  a*  suoi  figliuoli  ;  battaglia  e 
pervertimento  d'  ogni  principio  morale;  servitù  senza  com- 
penso e  senza  speranza,  nella  quale  Y  anima  che  pur  vede 
il  bene  e  lo  ama ,  é  costretta  a  curvarsi,  a  pregare,  a  sup- 
plicare dinanzi  air  idolo  del  male.  Io  aveva  troppo  cuore 
e  troppa  memoria.  Le  rimembranze  dei  primi  affetti  in- 
fentili  mi  perseguitavano  senza  misericordia.  Io  fuggiva 
indarno  ;  indarno  mi  volgeva  a  combatterle  colla  ragione  : 
più  antiche  della  ragione  esse  conoscevano  tutte  le  pieghe, 
tutti  i  nascondigli  delF  anima  mia.  Al  loro  soffio  fatale  una 
tempesta  si  sollevava  dentro  di  me  ;  una  tempesta  di  desi- 
derii,  di  rabbia,  di  furori,  di  lagrime.  Oh  meditatele  bene 
queste  due  parole  nelle  quali  si  racchiude  tutta  la  storia 
delle  mie  sciagure  e  delle  mie  colpe!  Meditatele  bene,  e 
poi  dite  se  coi!  tutta  l*  eloquenza  della  passione,  con  tutto 
il  sentimento  dei  dolori  sofferti ,  con  tutta  la  sincerità  del 
ravvedimento ,  potrei  spiegarne  appieno  V  orribile  signifi- 
cato!... Io  disprezzava  ed  amava! 

Riderete  forse  anco  di  questi  due  fanciulli,  che  nel 
mio  racconto  la  pretendono  ad  uomini:  ma  ve  lo  giuro 
una  volta  per  sempre  :  io  non  vi  ricamo  di  mio  capo  un 
romanzo  :  vo  semplicemente  riandando  la  mia  vita.  Ri- 
cordo a  voce  alta  :  e  scrivo  quello  che  ricordo.  Scommetto 
anzi  che  se  tutti  vorrete  tornare  daccapo  colla  memoria 
agli  anni  della  puerizia,  molti  fra  voi  troveranno  in  essi 
i  germi ,  e  quasi  il  compendio ,  delle  passioni  che  poscia 
inorgoglirono.  Credetelo  a  me:  quello  che  si  disse  delle 
bambine  che  nascono  piccole  donne,  si  può  dirlo  anche 
degli  uomini.  La  sferza  del  precettore,  e  la  cerchia  obbli- 
gata delle  occupazioni,  li  tien  domati  generalmente  fino 
ad  una  certa  età.  Ma  lasciateli  andare,  fare  e  pensare  a 
lor  grado  ;  e  tosto  vedrete  animarsi  in  essi ,  come  nello 


GàPlTOLO  SESTO.  297 

spazio  ristretto  d*uno  specchio  ottico,  tutta  la  varia  mo* 
venza  delle  passioni  più  mature.  Io  e  la  Pisana  fummo 
lasciati  crescere  come  Dio  voleva  ,  e  come  si  costumava  a 
que*  tempi,  se  pur  non  si  ricorreva  alla  scappatoia  del  col- 
legio. Da  una  cotale  educazione  circondata  di  esempii  tri- 
stissimi ,  si  formava  quel  gregge  impecorito  di  uomini , 
che  senza  fede ,  senza  forza,  senza  illusioni,  giungeva  se- 
mivivo alle  soglie  della  vita;  e  di  colà  fino  alla  motte  si 
trascinava  nel  fango  dei  piaceri  e  dell*  obblio.  I  vermi  che 
li  aspettavano  nel  sepolcro  potevano  servir  loro  da  compa- 
gni anche  nel  mondo. 

Io  per  mia  parte,  o  per  fortuna  di  temperamento  o 
per  merito  delle  avversità  che   mi   afforzarono  1*  ànimo 
fin  dai    primi  anni ,  potei  rimanere  diritto  e  non  insudi- 
ciarmi, tanto  in  quel  pantano,  da  esservi  invischiato  per 
sempre.  Ma  la  Pisana ,  tanto  meglio  di  me  fornita  di  belle 
doti  e  di  ottime  inclinazioni,  andava  sprovvista  per  di- 
sgrazia di  ttftti  i  ripari  che  potevano  salvarla.  Perfino  il 
suo  ingegno  tanto  vivace,  pieghevole,  svegliato,  s'  offuscò 
e   s*  insterili   in  quella  smania  di  piacere  che  la  invase 
tutta,  in  queir  incendio  dei  sensi,   nel  quale  fu  lasciata 
ardere  e  consumarsi  la  parte  più  eletta  dell*  anima  sua. 
il  coraggio,  la  pietà,  la  generosità,  T  immaginazione, 
sanissimi  frutti  della  sua  indole,  tralignarono  ih  altret- 
tanti strumenti  di  quelle  brame  sfrenate;  o  se  risplende- 
vano talora  nei  momenti  di  tregua;  erano  lampi  passeggieri, 
moti  bizzarri  e  subitanei  d' istinto ,  non  atti  conscii  e  me- 
ritorii  di  vera  virtù.  Un  guasto  si  lagrimevole  cominciò 
nella  prima  infanzia;  nel  tempo  di  cui  narro  ora  l'era  già 
ito  tanto  innanzi,  che  sarebbe  stato  possibile  forse  Tarre- 
starlo,  non  distruggerne  gli  effetti;  quando  poscia  fui  in 
grado  di  toccarlo  con  mano,  e  di  riconoscere  in  esso  la 
causa  per  cui  la  Pisana  era  venuta  sempre  peggiorando 
cogli  anni  ne*  suoi  difetti  infantili ,  allora  non  v'  era  più 


298  LE  CONFESSIONI  D*  UN  OTTUAGENARIO. 

foffxa  alcuna  nel  mondo  che  potesse  rinnovarla.  Oh  con 
quante  lagrime  di  disperazione  e  di  amore  non  rimpiansi 
io  allora  i  secoli  dei  prodigi!  e  delle  conversioni  miraco- 
lose!... Con  quanto  ardore  di  speranza  nm  divorai  qaei 
libri  dove  s' insegnava  a  rigenerare  le  anime  coli*  affetto , 
c(dla  pazienza,  coi  sacrifìcii!...  Con  quanta  umilti,  con 
quanto  coraggio  non  offersi  parte  a  parte  tutto  me  stesso 
in  olocausto,  perchè  queD'  angelo  decaduto  di  cui  io  aveva 
contemplato  sull'  alba  della  vita  gli  allegri  splendori ,  ria- 
vesse la  pompa  delia  sua  luce  !...  — 0  i  libri  mentìsGono» 
0  la  Pisana  era  fatta  ornai  tale,  che  potenza  d*uomo  non 
bastava  a  cangiarla.  Il  cielo  s*  aperse  dinanzi  a  lei  una 
volta ,  e  io  vidi  quello  che  la  mia  ragione  non  vuol  cre- 
dere ,  ma  che  il  cuore  ha  collocato  nel  più  puro  tesoro 
delle  sue  gioie.  Come  mi  sembra  vicino  quest'ultimo  giorno 
di  ricompensa  e  di  dolore  infinito!...  Ma  quando  viveva  al 
castello  di  Fratta  ne  era  ben  lontano:  e  la  mìa  mente 
avrebbe  inorridito  di  credere  che  l'amor  mio  riceverebbe 
il  premio  più  certo  dalle  mani  della  morte. 

Nei  giorni  susseguenti  a  quella  sera,  che  tanto  mi  avea 
fatto  patire,  io  parvi  a  tutti  cosi  fiacco  e  sparuto  che  si  te- 
meva di  qualche  malattia.  Volevano  ad  ogni  costo  che  mi 
lasciassi  tastare  il  polso  dal  signor  Lucilio  ;  ma  io  mi  vi  ri- 
fiutai ostinatamente ,  e  finché  il  male  non  cresceva ,  mi 
lasciarono  stare  persuasi  che  fosse  caponaggine  di  ragazzo. 
Vedevano  bene  le  cameriere  che  gli  affetti  tra  me  e  la  Pi- 
sana  s'erano  raffreddati  di  molto,  ma  erano  ben  lontane 
dal  credere  che  questa  fosse  la  causa  della  mia  sparutezza. 
Prima  di  tutto  erano  avvezze  a  questi  intervalli  di  raffred- 
damento, e  poi  non  davano  alla  cosa  maggior  importanza 
che  non  meritasse  una  fanciidlaggine.  Dopo  un  pajo  di 
giorni  anche  la  Pisana  s'  accorse  del  mio  pallore,  e  delle 
mie  astinenze  ;  sicché,  quasi  indovinandone  il  segreto,  si 
sforzò  a  raccostarmisi  per  farmi  bene.  Io  era  già  passato  dal 


CAPITOLO  SESTO.  299 

furore  della  disperazione  alla  stanchezza  del  dolore,  e  la  ac- 
colsi con  aspetto  melanconico  e  quasi  pietoso.  Quest'ultimo 
colore  della  mia  fisonomia  non  le  piacque  per  nulla;  finse 
di  credere  ch*io  le  avessi  dimostrato  che  non  abbisognavo 
di  lei,  e  mi  piantò  li  come  un  cane.  Oh  se  la  mi  avesse 
buttato  le  braccia  al  collo  1  Io  sarei  stato  abbastanza  cre- 
dulo o  codardo  per  stringermela  al  cuore,  e  dimenticare  i 
crudeli  momenti  che  la  mi  aveva  fatto  passare.  Fu  forse 
meglio  cosi;  poiché  al  giorno  dopo  il  dolore  mi  si  sarebbe 
presentato  come  nuovo ,  e  m' avrebbe  sorpreso  più  debole 
di  prima.  Ad  onta  della  mia  inferma  salute,  tutte  le  volte 
che  la  famiglia  andò  a  Portogruaro  io  non  mancai  di  ac- 
compagnarla ;  e  colà  ogni  sera  io  assaporava  con  amara  vo- 
luttà la  certezza  della  mia  sventura.  Mi  rinforzava  nell*  ani- 
ma; ma  il  corpo  ne  soffriva  mortalmente,  e  certo  non  avrei 
potuto  continuare  un  pezzo  quella  vita.  Martino  mi  doman* 
dava  sempre  che  cosa  avessi  per  sospirar  tanto;  il  Piovano 
si  maravigliava  di  non  trovare  i  miei  latinetti  cosi  corretti 
come  per  V  addietro,  ma  non  aveva  coraggio  di  rimprove- 
rarmene, tanto  la  mia  sfinitezza  lo  moveva  a  compassione  ; 
la  contessina  Clara  mi  stava  sempre  dietro  con  carezze  e 
con  premure.  Io  dimagrava  a  vista  d'occhio,  e  la  Pisana 
fingeva  di  non  accorgersene,  o  se  lasciava  cadere  sopra  di 
me  uno  sguardo  pietoso,  lo  ritirava  tosto.  Ella  intendeva  pu« 

nirmi  cosi  della  mia  superbia.  Ma  era  forse  superbia? 

Io  moriva  di  crepacuore  e  pur  compiangeva  lei,  cagione 
della  mia  morte.  La  compiangeva  e  Tamava,  mentre  avrei 
dovuto  odiarla ,  disprezzarla,  punirla.  Dicano  tutti  se  era 
superbia  la  mia.  In  quel  torno  accadde  per  fortuna  che  la 
signora  contessa  ammalasse  :  e  dico  per  fortuna,  perchè  cosi 
rimasero  interrotte  le  gite  a  Portogruaro,  e  questa  fu  la  ra* 
gione  perchè  io  non  morii.  Lucilio  seguitava  a  praticare 
in  castello,  ora  tanto  più  che  ve  lo  chiamava  il  suo  mini- 
stero di  medico  ;  ma  la  Pisana  non  era  di  gran  lunga  cosi 


300  LE  CONFESSIONI  D' UN  0TTUAGENA.R10. 

incantata  di  lui  a  Fratta ,  come  a  Portogruaro.  Una  volta 
0  due  gli  usò  una  qualche  attenzione ,  poi  se  ne  astenne 
s^nza  sforzo,  e  a  poco  a  poco  tornò  appetto  a  lui  nella  so- 
lita indifferenza.  Mano  a  mano  che  Lucilio  usciva  dal  suo 
cuore  vi  rientrava  io,  e  non  debbo  nascondere  che  la  mia 
gima  di  (}uesto  pentimento  fu  cosi  veemente ,  cosi  piena  « 
«ome  se  io  fossi  tornato  alla  prima  fiducia  dei  nostri  affetti. 
Io  era  fanciullo,  io  le  credeva  ciecamente.  Come  ad  onta 
delle  sue  passeggere  civetterie  mi  fidava  di  lei  un  tempo, 
sicuro  che  in  fondo  al  cuore  non  ci  stava  che  io ,  cosi  al- 
lora tornava  a  persuadermi  che  i  frutti  di  quel  ravvedi- 
mento dovessero  essere  eterni.  Giungeva  quasi  a  trovare  in 
quelle  apparenti  infedeltà,  e  in  quelle  pronte  pacificazioni, 
«ina  pròva  di  più  eh'  ella  non  poteva  amare  che  me,  né  vi- 
vere senza  di  me.  Io  non  le  mossi  adunque  parola  delle 
mie  torture,  schivai  di  rispondere  alle  sue  domande,  indo- 
Tinando  quasi  che  la  confessione  d*  una  gelosia  è  il  più 
«aldo  incentivo  di  nuove  infedeltà.  Accusai  una  bizzarria 
d' umore,  un  malessere  inesplicabile,  e  chiusi  il  varco  ad 
altre  inchieste  col  lasciar  libero  campo  alla  mia  gioia,  e  allo 
sfogo  d*un  cuore  chiuso  in  se  stesso  da  tanto  tempo.  La 
Pisana  folleggiava  con  me  da  vera  pazzerella  :  pareva  che 
quel  suo  ghiribizzo  momentaneo  non  avesse  lasciato  traccia 
alcuna  né  nella  memoria  né  nella  coscienza  ;  io  mi  censo* 
lai  di  ciò ,  mentre  se  fossi  stato  bene  avveduto ,  avrei  do- 
vuto spaventarmene.  Mi  abbandonai  dunque  con  piena  si- 
curezza a  quella  corrente  di  felicità  che  mi  trasportava  ; 
tanto  più  sicuro  e  beato,  che  la  fanciulla  mi  sembrò  a  quei 
giorni  docile,  amorosa  e  fin  anco  umile  e  paziente,  quale 
non  era  mai  stata.  Era  un  tacito  compenso  ,  offerto  senza 
saperlo,  dei  torti  fattimi  ?  Non  lo  saprei  dire.  Forse  anche 
h  timorosa  adorazione  di  Lucilio  aveva  svezzato  per  poco 
r  anima  sua  dai  moti  violenti  e  tirannici  ;  a  me  dunque 
ioccava  raccogliere  quello  che  un  altro  aveva  seminato.  Ma 


CAPITOLO  SESTO.  3W 

questo  dubbio  che  adesso  mi  avvilirebbe ,  allora  non  mi 
passava  nemmeno  pel  capo.  Bisogna  aver  vìssuto,  e  filoso- 
feggiato a  lungo  per  imparare  a  dovere  la  scienza  di  tor- 
mentarsi squisitamente. 

La    contessa  benché    lievemente   indisposta  miglio- 
rava assai  a  rilento.  Era  cosi  piena  di  scrupoli  e  di  smorfie» 
che   non  bastavano  l'eloquenza  italiana  e  latina  del  dot» 
tor  Sperandio  ;  la  pazienza  di  Lucilio,  i  conforti  di  mon- 
signor di  sant'Andrea,  le  cure  del  marito  e  della  Clara,  e 
quattro  pozioni  al  giorno,  per  calmarla  un  poco.  Soltanto 
un   giorno  che  le  fu  annunziata  la  visita  della   cognata 
Frumier ,  si  riebbe  subitamente  e  dimenticò  V  infinita  ca- 
tèrva de*  suoi  mali  per  pettinarsi,  pulirsi,  mettersi  in  capo 
la  più  bella  e  rosea  cufiìetta  della  sua  guardaroba,  e  farsi 
addobbare  il  letto  con  cuscini  e  coperte  orlate  di  merlo. 
Da  quel  .momento  la  sua  convalescenza  iu  assicurata,  e 
si  potè  cantare  un  Te  deum  nella  cappella  per  là  ricupe» 
rata   salute  dell*  eccellentissima   padrona.   Monsignor  Or- 
lando cantò  quel  Te  deum  con  tutta  l'effusione  del  cuore, 
perchè  non  si  aveva  mangiato  mai  cosi  male  a  Fratta,  come 
durante  la  malattia  di  sua  cognata.  Tutti  erano  occupati  a 
lambiccar  decotti,  a  preparar  panatelle,  a  portar  brodi  e 
scodelle,  e  le  pignatte  intanto  rimanevano  vuote,  e  ad  ora 
di  pranzo  sì  doveva  accontentarsi  di  pietanze  improvvisate. 
Per  ripristinar  la  famiglia  nei  soliti  ufficii,  e  cambiare  in 
ferma  salute  la  lunga  convalescenza  della  contessa,  ci  vol- 
lero non  meno  di  quattro  o  cinque  visite  della  cognata  ; 
in  fine  delle  quali  eravamo  giunti  nel  cuor  dell'  inverno , 
ma  la  floridezza  di  quelle  guancie  preziose  era  assicurata 
per  altri  trent*  anni.  Monsignor  Orlando  rivide  con  piacere 
il  campo  del  focolare  ripopolarsi  a  poco  a  poco  dei  larghi 
tegami  e  delle  brontolanti  pignatte.  Se  fosse  ancora  conti- 
nuato quel  regime  di  mezza  astinenza,  egli  avrebbe  pagata 
colla  propria  vita  la  guarigione  della  cognata,  lo  e  la  Pisana 


302  LE  CONFESSIONI  D  UN  OTTUAGENARIO. 

inlanto  ei  eravamo  guadagnato  dcuni  mesi  di  buon  accordo 
e  di  pace.  Buon  accordo  lo  dico,  cosi  per  dire ,  perchè  in 
costanza  si  era  tornati  alla  vita  di  prima  ;  agli  amorazzi 
cioè,  ai  dispetti,  alle  gelosie,  ai  rappaciamenti  d*una  volta. 
Donato,  il  figliuoletto  dello  speziale,  e  Sandro  del  mulino  mi 
facevano  talvolta  crepare  di  bile.  Ma  V  era  una  cosa  tatti 
diversa.  A  questi  attucci  io  era  abituato  da  molto  tempo,  e 
(d' altra  parte  la  Pisana,  se  era  duretta  e  caparbia  nelle  sue 
tenerezze  per  me ,  lo  era  a  tre  doppii  sopra  gli  altri  fan- 
toìuUì.  Né  vedeva  &rsi  in  lei  a  vantaggio  loro  quel  cambia- 
mento cbe  la  rendeva  cosi  umile,  cosi  tremante,  cosi  im- 
pensierita al  cospetto  di  Lucilio  nella  sala  della  zia.  Le 
angoscie  sofferte  allora  non  avevano  lasciato  per  verità  trac- 
cia alcuna  nel  mio  cuore,  ma  ne  ricordava  la  causa,  e  molte 
volte  erami  venuto  sulla  punta  della  lingua  di  muoverne 
cenno  alla  Pisana,  per  vedere  quanto  ne  ricordasse  eUa, 
ed   in  che  modo.  Peraltro  titubava  sempre  e  non  sarei 
forse  venuto  mai  ad  effettuare  un  tal  desiderio,  se  ella 
non  me  ne  porgeva  un  giorno  V  occasione. 

Lucilio  scendeva  le  scale  dopo  aver  visitato  la  con- 
tessa già  quasi  ristabilita  e  la  vecchia  Badoer,  e  s'av- 
viava verso  il  ponticello  della  scuderia,  riedificato  con 
tutti  gli. accorgimenti  d'una  buona  difesa,  sotto  la  dire- 
zione del  capitano  Sandracca  :  la  Clara  gli  veniva  del  paro 
per  passar  neir  orto  a  cogliervi  quattro  foglie  d' erba  lui^ 
e  qualche  geranio,  che  lottava  ancora  contro  le  punture 
della  brina.  Erano  corsi  parecchi  giorni  senzachè  si  p<^ 
tessero  vedere,  le  loro  anime  tumultuavano,  piene  di  9^^ 
aentimenti  cbe  di  tempo  in  tempo  vogliono  essere  espressi 
<ìon  ardore,  con  libertà,  per  non  ritorcersi  dentro  di  noi 
in  alimento  velenoso.  Aspiravano  all'aria  libera,  alla  soli- 
tudine, e  già,  varcato  il  ponte  e  sicuri  di  esser  soli, 
pregustavano  la  beatitudine  di  potersi  ripetere  quelle  dolci 
amando  e  quelle  eterne  risposte  dell'amore,  che  devono 


CAPITOLO  SESTO.  303 

bastare  ai  colloqui  di  due  che  si  vogliono  bene.  Parale 
mille  volte  ripetute  ed  udite,  sempre  con  significato  e  con 
piacere  diverso;  le  qucdi  basterebbero  a  provare, che  Tanima 
sola  possiede  la  magica  virtù  del  pensiero,  e  che  il  moto 
delle  labbra  non  é  altro  che  un  vano  balbettio  di  suoni  mo- 
notoni senza  il  suo  interno  concento.  Lucilio  stava  ffk  per 
aprire  il  varco  a. tutto  queir  amore  che  da  tanti  giorni  lo 
soffocava ,  quando  udì  dietro  di  sé  il  passo  saltellante  e  la 
vocina  acuta  della  Pisana  che  gridava  :  —  Clara,  Clara,  aspet- 
tami dunque,  che  vengo  anch'  io  a  farmi  un  mazzetto  !  — 
Lucilio  si  morse  le  labbra  e  non  potè  o  non  credette  ne- 
cessario celare  il  proprio  dispetto  ;  la  Clara  invece,  che  si 
era  volta  colla  soUta  bontà  a  guardar  b  sorella,  ebbe  biso- 
gno di  osservare  1*  addolorato  volto  del  giovine  per  rattri- 
starsi anch*  essa.  — Quanto  a  sé  il  contento  procurato  alla 
fanciulletta  da  un  mazzo  di  fiori ,  V  avrebbe  forse  pagata 
delle  mancate  delizie  d' un  colloquio  tanto  sospirato  col- 
r amante.  Era  buona,  buona  anzi  tutto;  e  in  anime  cosi 
fatte  perfino  la  violenza  delle  passioni  s' attuta  alla  consi- 
derazione dei  piaceri  altrui.  Ma  al  giovane  non  garbava  forse 
questa  facile  rassegnazione,  e  il  suo  dispetto  se  ne  accrebbe 
dimolto.  Si  volse  egli  dunque  con  viso  un  pò*  arrovesciato 
alla  Pisana,  e  le  domandò  se  avesse  lasciato  sola  la  Nonna. 

—  Si,  ma  ella  stessa  mi  ha  permesso  di  venire  a  co- 
glier fiori  colla  Clara  ;  —  rispose  la  Pisana  stizzosamente, 
perchè  non  consentiva  a  Lucilio  T  autorità  di  sindacarla  a 
quel  modo, 

—  Quando  si  ha  cuore  e  gentilezza  di  animo ,  biscia 
saper  non  usare  di  eerti  permessi  ;  —  soggiunse  Lucilio  — 
Una  veccliia  inalata  e  bisognevole  di  compagnia  non  va 
piantata  li  senza  ragicHie ,  per  quanto  essa  sembri  permet- 
terci di  farlo.  — 

La  Pisana  senti  venirsi  agli  occhi  le  lacrime  dalla  rab- 
bia ;  volse  dispettosamente  le  spalle,  e  non  rispose  nem- 


304  LE  CONFESSIONI  D'UN  OTTUAGENARIO. 

meno  alla  Clara  che  le  diceva  dì  fermarsi  e  di  non  esser 
COSI  permalosa.  La  fanciulletta  corse  difilato  nell*  antica- 
mera della  Cancelleria  dov'  io  aveva  il  mio  studio,  e  rossa 
dì  sdegno  e  di  vergogna  mi  saltò  colle  baccia  al  collo. 

—  Cos'è  stato?  —  io  sclamai  gettando  la  penna,  e 
alzandomi  da  sedere. 

—  Oh,  me  la  pagherà  il  signor  merlo! si  che  me 

la  pagherà  !  —  balbettava  fremente  la  Pisana. 

Io  mi  era  svezzato  dall*  udirla  adoperare  questo  so- 
prannome ,  e  non  intendeva  di  chi  la  volesse  parlare. 

—  Ma  chi  è  questo  signor  merlo,  cosa  ti  ha  fatto?— 
le  chiesi  io. 

—  Eh! il  signor  merlo  di  Fossalta,  che  vuole  in- 
tricarsi de* fatti  miei,  e  interrogarmi,  e  correggermi,  come 
se  fossi  una  sua  servetta! E  si  ch'io  sono  una  con- 
tessa ed  egli  un  cava-sangue ,  buono  al  più  pei  miserabili 
e  pei  villani  !  — 

Io  sorrisi  per  molte  idee  che  mi  traversarono  il  capo 
a  quelle  parole  ;  e  seppi  poi  più  chiaramente  la  cagione 
precisa  di  quella  grave  ira.  Intanto  approfittai  deir  oppor- 
tunità per  tirar  la  fanciulla  ad  altri  schiarimenti. 

—  Sulle  prime  —  le  dissi  —  io  non  avea  capito  a  chi 
tu  volessi  alludere  con  quel  tuo  signor  merlo!...  infatti  era 
un  gran  pezzo  che  -non  chiamavi  il  signor  Lucilio  a  questo 
modo. 

—  Hai  ragione  ;  —  mi  rispose  la  Pisana  —  gli  era 

proprio  un  secolo.  E  guarda  che  stupida! Ci  fu  anche 

un  tempo  eh'  egli  mi  piaceva  ;  e  massimamente  a  Porto- 
gruaro,  in  casa  della  zia  restava  incantala  a  udirlo  par- 
fare.  Caspita  !  come  stavano  mogi  e  attenti  ad  ascollarlo 
tutti  quegli  altri  signori  !  Io  avrei  dato  non  so  che  cosa 
per  essere  in  lui  a  fare  quella  gran  figura. 

—  Gli  volevi  proprio  bene  ;  —  osservai  io  con  un  se- 
greto tremore. 


CAPITOLO  SESTO.  305 

—  Cioè bene !  —  mormorò  la  Pisana  pensan- 
dovi sopra  sinceramente  —  non  saprei — 

A  questo  punto  vidi  la  bugia  montarle  a  cavallo  del 
naso,  e  capii  che  se  non  prima,  almeno  certamente  allora, 
essa  conosceva  di  qual  indole  fosse  la  sua  ammirazione  per 
Lucilio.  Ebbe  vergogna  e  rabbia  di  una  tal  confessione 
fatta  a  se  medesima,  e  rincarò  poi  sul  biasimarlo  per  ven- 
dicarsene —  É  brutto ,  è  orgoglioso ,  è  cattivo ,  è  vestito 
come  Fulgenzio  !  —  Gli  trovò  addosso  tutte  le  piaghe,  tutti 
i  peccati  :  e  da  mollo  tempo  io  non  avea  udito  la  Pisana 
parlare  cosi  a  lungo  e  con  tanta  enfasi  come  in  quella  sua 
filippica  contro  Lucilio.  Da  questa  parte  mi  tenni  dunque 
sicuro.  Ma  quella  rivalenza  stessa,  se  bene  avessi  avvisato, 
mi  dava  più  cagione  di  timore  che  di  fiducia  in  un  tempe- 
ramento cosi  bizzarro  ed  eccessivo  come  il  suo.  Infatti,  ri- 
presa che  si  ebbe  lusanza  delle  due  gite  settimanali  a  Por» 
togruaro,  la  Pisana  tornò  a  raffreddarsi  verso  dì  me  e  ad 
incantarsi  nel  contemplare  e  nell' ascoltare  Lucilio.  Quei 
discorsi ,  quelle  proteste  in  odio  di  lui  furono  come  non 
fatte  ;  ella  tornò  ad  adorare  quello  che  giorni  prima  avea 
calpestato,  senza  vergognarsene  o  maravigliarsene.  Stavolta 
il  mio  dolore  fu  meno  impetuoso  ma  più  profondo  :  poiché 
compresi  a  quaFaltalena  di  speranze  e  di  disinganni  avessi 
affidato  la  fortuna  deiranima  mia. 

,  Cercai  dimostrare  il  mio  rincrescimento  alla  Pisana 
e  farla  ripiegare  sopra  se  stessa  a  pensare  che  cosa  a 
quanto  male  faceva  ;  ma  non  mi  die'  retta  per  nulla.  Sola- 
mente m'accorsi  che  nella  sua  divozione  per  Lucilio  sì 
era  anche  infiltrata  una  dose  di  gelosia.  Elia  si  era  avve- 
duta di  esser  posposta  alla  Clara,  e  la  ne  pativa  acer- 
bamente; ma  per  questo  non  s'inveleniva  né  contro  la 
sorella  né  contro  Lucilio  ;  pareva  che  si  tenesse  contenta 
di  amare  o  sicura  cTi  amar  tanto  ,  che  un  giorno  o  l' altro 
avrebbe  dovuto  avere  la  preferenza.  Tutti  questi  sentimenti 

I.  20 


306  LE  CONFESSIOm  D'  UN  OTTUAGENARIO. 

che  le  leggeva  negli  occhi  erano  ben  lontani  dal  consolar- 
mi. Non  sapendo  con  chi  prendermela,  non  con  Lucilio, 
perchè  non  s' accorgeva  di  ciò ,  non  colla  Pisana ,  perchè 
non  la  mi  hadava  piucchè  al  muro ,  finii  come  l'altra  volta 
col  prendermela  con  me  stesso.  Ma  il  dolore ,  come  vi  di- 
ceva, se  fu  più  profondo,  fu  anche  più  ragionevole  ;  venni 
a  patti  con  essolui,  e  lo  persuasi  che,  anziché  cercar  fo- 
mento neir  ozio  e  nella  noia,  più  saggio  partito  era  doman« 
dar  distrazioni  al  lavoro  ed  allo  studio.  Mi  misi  di  tutta 
schiena  sopra  Cicerone ,  sopra  Virgilio ,  sopra  Orazio  ;  ne 
traduceva  de' gran  brani,  li  commentava  a  mio  modo,  e 
scriveva  di  mio  capo  sopra  temi  analoghi.  Insomma  posso 
dire,  che  pe'  miei  studii  classici  quel  secondo  peccato  deUa 
Pisana  mi  fu  più  che  altro  giovevole.  Il  Piovano  si  diceva 
contentissimo  di  me  ;  si  congratulava  col  conte  e  col  can- 
celliere  del  mio  amore  per  lo  studio,  e  insomma  tutti  go- 
devano, tutti,  meno  io,  di  quei  rapidi  progressi.  E  non  cre- 
diate mica  che  la  fosse  faccenda  di  ore  e  di  giorni  l  la  fu 
addirittura  di  mesi  e  di  anni.  Solamente  vi  si  frapponevano 
i  soliti  respiri,  le  solite  tregue.  Ora  la  stagione  rotta,  ora 
le  strade  disfatte  ,  ora  il  soverchio  caldo ,  e  la  brevità  delle 
sere,  ora  le  gite  dei  Frumier  ad  Udine ,  sospendevano  la 
frequenza  dei  conti  di  Fratta  a  Portogruaro.  Allora  risor- 
geva r  amore  della  Pisana  per  me ,  col  solito  corredo  delie 
lusingherie  per  Sandro  e  per  Donato  :  da  ultimo  ella  sepn- 
brava  accorgersi  del  mio  malumore  anche  durante  la  sua 
fase  di  furore  per  Lucilio,  e  la  mi  compativa  e  la  mi  dava 
in  elemosina  qualche  occhiata,  e  perfino  anche  qualclie 
bacio.  Io  pigliava  quello  che  mi  davano  come  un  vero  ac- 
cattone; e  mi  avrei  lasciato  pestare,  premere  e  sputac' 
chiare  senza  risentirmene.  Ciò  non  ioglie  che  non  diven- 
tassi ogni  giorno  più  un  latinista  di  vaglia;  e  sudava  e 
impallidiva  tanto  sui  libri ,  che  Martino  alle  volte  mi  di- 
ceva, che  gli  sarebbe  quasi  piaciuto  di  più  il  vedermi  girai*^ 


CAPITOLO    SESTO.  907 

lo  spiedo  come  agli  anni  addietro.  Non  importa.  Io  a[veva 
coperto  da  per  me  quel  grand*  ajuto  a  vivere  che  si  ha  nel 
lavoro  ,  e  checché  ne  pensasse  Martino ,  credo  che  sarei 
^tato  più  misero  di  gran- lunga  se  avessi  svagato  i  miei  do<> 
lori  nella  dissipazipne,  o  accresciutili  coirozio.  Almeno  ne 
guadagnai  che  di  poco  oltrepassati  i  quindici  anni  io  potei 
sostenere  al  Seminario  di  Portogruaro  un  esame  di  gram- 
matica, di  latino,  di  composizione,  di  prosodia,  di  rettorica 
•e  di  storia  antica  ;  dal  quale  me  la  cavai  con  una  gloria 
immortale.  Figuratevi  che  in  tre  anni  scarsi  io  aveva  impa- 
rato quello  che  gli  altri  in  sei  !....  Dopo  un  si  pieno  trionfo 
fu  deciso  in  famiglia  che  mi  avrebbero  mandato  a  Padova 
a  prendervi  i  gradi  di  dottore  ;  ma  intanto  ebbi  un  posto 
fisso  come  vice-ufficiale  in  cancelleria,  col  soldo  annuo  di 
sessanta  ducati,  che  equivalevano  a  14  soldi  il  giorno.  Poco, 
pochissimo  certo  ;  ma  io  fui  molto  contento  d'intascare  al- 
cune monete  dicendo  :  —  queste  qui  sono  proprio  mie,  per- 
chè me  le  sono  guadagnate  io  !  La  nuova  dignità  a  cui  era 
salito  fece  anche  si  cKe  avessi  un  posto  alla  tavola  dei  pa- 
droni, e  che  potessi  entrare  nella  sala  di  casa  Frumier  stando 
seduto  vicino  al  Cancelliere  a  guardarla  giuocare  il  tresette. 
Questa  occupazione  mi  quadrava  pochissimo  ;  ma  altret- 
tanto mi  garbava  Y  aver  sempre  sottocchio  la  Pisana,  e 
rodermi  continuamente  degli  attucci  eh'  ella  faceva  per  di- 
mostrare il  suo  amore  a  Lucilio.  Davvero  che  a  ripensarvi 
ora,  devo  riderne  a  piena  gola  ;  ma  in  quel  tempo  la  cosa 
era  diversa.  Me  ne  piangeva  il  cuore  a  lagrime  di  sangue. 
La  Pisana  intanto  era  cresciuta  anch'  essa  una  vera 
zitella.  La  non  toccava  i  quattordici  anni,  che  la  parca  già 
perfetta  e  matura.  Non  molto  grande ,  no  ;  ma  di  forme 
perfettissime,  ammirabile  soprattutto  nelle  spalle  e  nel 
collo  ;  un  vero  torso  da  Giulia ,  la  nipote  di  Augusto  :  la 
testa  un  po' grande,  ma  corretta  con  un  bellissimo  ovale; 
e  poi  capelli  alla  dirotta ,  occhi  umidi  sempre  a  languenti 


308  LE  CONFESSIONI  D'  UN  OTTUAGENARIO. 

comedi  flioco  nascosto,  sopracciglia  sottilissime ,  e  ud 
bocchino  poi,  un  bocchino  da  dipingere  o  da  baciare. 
Voce  rotonda  e  sonora  ,  di  quelle  che  non  tintinnano  dal 
capo,  ma  prendono  ì  loro  suoni  dal  petto,  dove  balte  il 
cuore  ;  un  andare  ,  ora  quieto  ed  eguale  come  di  persona 
che  discerna  poco,  ora  saltellante  e  risoluto  come  d'ima 
scolaretta  in  vacanza ,  adesso  muta ,  chiusa  ,  pensierosa  » 
di  qui  a  poco  aperta ,  ridente ,  se  volete  anche ,  ciarlila  ; 
ma  già  le  ciarle  essa  le  aveva  perdute  ben  presto  :   si  ve- 
deva già  a  quattordici  anni  che  altri  pensieri  la  preoccu- 
pavano tanto  da  farle  restar  torpida  la  lingua.  Cosi  stava 
da  vera  donnetta  in  conversazione  ;   uscita  poi ,  e  scii^ta 
dai  rispetti  umani ,  i  diritti  dell'  età  si  impadronivano  di 
quel  corpicciuolo  ben  tornito,  e  gli  facevano  fare  le  più 
gran  caprinole ,  i  più  bizzarri  contorcimenti  del  mondo. 
Allora  aveva  del  ragazzaccio  più  del  bisogno  ;  come  invece 
in  sala  si  atteggiava  a  donnina  languida  e  leziosa.  A  que- 
sto modo  me  la  ricordo  in  quegli  anni  di  transizione,  ora 
bambina  affatto  ed  ora  donna  matura  ;   ma  in  quanto  al- 
r  animo ,  al  temperamento ,  i  difetti  della  bambina  si  dise> 
gnarono  cosi  esatti  nella  donna,  che  non  mi  accorsi  certa- 
mente del  punto  in  cui  questi  supplirono  a  quelli.  Gli  uni 
forse  non  furono  che  la  continuazione  degli  altri ,  e  il  loro 
sviluppo  naturale. 

Eccomi  ora  ad  un  punto,  dal  quale  ebbe  a  comin» 
ciare  un  mio  nuovo  tormento,  o  meglio  ad  accrescersi 
uno  già  incominciato.  Circa  a  quel  tempo  usci  di  colico 
il  signor  Raimondo  di  Venchieredo,  e  venne  ad  abitare  nel 
suo  castello  vicino  a  Cordovado  ;  ma  siccome  non  toccava 
ancora  gli  anni  della  maggiore  età ,  cosi  un  suo  zio  ma- 
terno di  Venezia  che  gii  era  tutore ,  lo  affidò  alla  sorve- 
glianza di  un  precettore,  d'un  certo  padre  Pendola,  che 
venuto  a  Venezia  non  si  sapeva  donde ,  erasi  acquistato  una 
grandissima  opinione  di  erudito.  Questo  abate  misterioso 


Capitolo  sesto.  909 

ebbe  certo  le  sue  ottime  ragioni  per  accettare  V  incarico  ; 
e  in  confidenza  io  credo ,  che  fosse  di  soppiatto  un  Benia- 
mino degli  Inquisitori  di  Stato.  Lo  si  diceva  romagnuolo 
di   nascita,  ma  viaggiava  con  passaporto  russo  ;  si  sa  che  i 
RR.  P.  Gesuiti,  dopo  la  soppressione  deirOrdine  loro,  s*erano 
ricoverati  a  Pietrobai^o,  e  che  la  Repubblica  di  Venezia  non 
s' età  mai  professata  loro  protettrice.  Ad  ogni  modo  le  mas- 
sime politiche  della  Signoria  non  erano  più  quelle  di  Fra 
Paolo  Sarpi ,  quando  il  padre  Pendola  si  stabili  col  suo 
alunno  a  Venchieredo  ;  e  tanto  egli,  come  il  govine  castel- 
lano, fecero  grandissimo  colpo  nella  società  di  Portogruaro 
che  s*  era  affrettata  ad  invitarli  e  a  festeggiarli.  La  Pisana, 
dopo  la  prima  comparsa  di  questo  giovine  nelle  sale  Fru- 
mier ,  si  dimenticava  sovente  di  Lucilio  per  badare  a  lui  ; 
lo  poi  seduto  vicino  al  cancelliere  mi  rodeva  Y  anima ,  e 
gettala  le  mie  occhiate  al  vento. 


V 

i 


dio  LE  CONFESSIONI  D*  UN  OTTUAGENàRia. 


CAPITOLO  SETTIMO. 


Contiene  il  panegirico  del  Padre  Pendola  e  del  suo  alunno.  —  Due  mar 
trimonii  andati  in  fumo  senza  un  perchè.  -^  La  Contessa  Clara  e  su 
madre  si  trapiantano  a  Venezia,  dove  le  segue  il  dottor  LuciUo,  e  di- 
venta  assai  famigliare  della  Legazion  Francese. — Perchè  io  mi  stan- 
cassi della  Pisana,  e  mi  mettessi  a  vagheggiare  tutto  il  bel  sesso  der 
dintorni:  perchè  finissi  col  vagheggiare  la  Giurisprudenza  alT Uni- 
Tersità  di  Padova ,  dove  rimasi  fino  all'  Agosto  del  1792  odorando  da 
lontano  la  Rivoluzione  di  Francia. 


Le  lusinghe  della  signora  contessa  pel  colIocameDlo 
della  Clara  parve  sulle  prime  che  non  dovessero  andar  de- 
luse. Tutti,  si  può  dire,  i  giovani  di  Portogruaro  e  dei  din- 
torni le  morivano  cogli  occhi  addosso  ;  non  avrebbe  avuto 
che  a  scegliere,  per  esser  subito  impalmata  da  quello  fra 
essi  che  meglio  le  fosse  piaciuto.  Primo  di  tutti  il  Partista- 
gno  la  riguardava  come  cosa  sua  ;  anzi  quando  osservava 
che  altri  la  contemplasse  con  troppa  divozione ,  permetteva 
alla  propria  fisonomìa  certi  atti  di  malcontento,  che  dichia- 
ravano apertamente  le  intenzioni  deiranimo.  Nella  sua  en- 
trata in  casa  Frumier  erasi  egli  imprudentemente  accostato 
al  crocchio  del  padrone  di  casa;  ma  poi  avea  dovuto  slog- 
giare ,  perchè  non  era  tanto  gonzo  da  non  vedere  la  me- 
schina figura  che  vi  faceva.  Allora  avea  preso  posto  ira 
due  vecchie  ed  un  monsignore  ad  un  tavolino  di  tresette , 
e  di  là  seguitava  Y  antica  usanza  di  onorare  continuamente 
la  Clara  ddle  sue  occhiate  conquistatrici.  Quest'  abitudine 
non  talentava  gfan  fatto  a*  suoi  compagni  di  gioco;  laonde 
a  quel  tavoliere  era  un  eterno  brontolio  di  richiami  e  di 
rimproveri.  Ma  il  bel  cavaliere  restava  imperturbabile;  pa- 
gava le  partite  perdute,  le  faceva  pagare  al  compagno,  e 
non  si  scomponeva  per  nulla.  Fortuna  che  era  giovine  e 


CAPITOLO  8BTT1M0*  311 

bello  :  per  cui  le  veechiette  gli  p^onavano  le  sue  distra" 
zioni,  e  il  monsignore,  essendo  padre  spirituale  di  una  fra 
queste,  doveva  di  necessità  perdonargli  anche  lui.  Il  mar* 
chesino  Fessi,  il  conte  Dall'  Elsa,  e  qualche  altro  arìstocra- 
lieo  zerbino  della  città  corteggiavano  essi  pure  la  Clara.  Ma 
l'assedio  galante  di  questi  signori  non  era  tanto  discreto  ; 
le  occhiate  erano  il  meno  ;  si  sbracciavano  in  inchini ,  in 
complimenti,  in  lodi,  in  profferte.  Facevano  gli  scherzosi 
col  braccio  arrotondato  sul  fianco  e  la  gamba  protesa; 
quando  poi  indossavano  il  vestito  gallonato  delle  domeniche, 
il  loro  brio  non  aveva  più  freno.  Giravano  fra  le  seggiole 
delle  signore ,  si  curvavano  su  questa  e  su  quella,  consi- 
gliavano ora  un  giocatore  ed  ora  un  altro  ;  ma  ponevano 
somma  cura  di  non  restar  invischiati  in  nessuna  partita. 
I  giovani  abati  e  il  professor  Desalli  in  particolare,  sedevano 
assai  volentieri  qualche  quarto  d' ora  vicino  alla  Clara  ;  il 
loro  abito  li  proteggeva  dalle  maligne  calunnie ,  e  il  conle- 
gno della  zitella  era  tale  che  molto  si  affaceva  colla  gravità 
sacerdotale. 

Insomma  la  bionda  castellana  di  Fratta  avea  messo 
in    subbuglio  tutte  le  teste  della  conversazione  ;  ed  ella 
ebbe  la   strana   modestia   di    non   accorgersene.   Giulio 
Del  Ponte, ^he  non  era  il  meno  infervorato,  si  maravigliava 
e  si  stizziva  di  tanto  riserbo  ;  egli  andava  anzi  più  oltre,  e 
benché  non  ne  paresse  nulla ,  avea  concepito  qualche  so- 
spetto sopra  Lucilio.  Infatti  soltanto  un  cuore  già  occupato 
da  un  grande  affetto,  poteva  resistere  freddamente  a  tutta 
quella  giostra  d'amore  che  torneava  per  lui.  E  chi  mai  po- 
teva aver  fatto  breccia  colà,  se  non  il  dottorino  di  Fos- 
salta  ?  —  Cosi  la  pensavs^  il  signor  Giulio  ;  e  dal  pensare  al 
bisbigliarne  qualche  cosa,  il  tratto  fu  più  breve  d'un  passo 
dì  formica. 

Cominciavano  a  pigliar  fiato  cotali  mormorazioni , 
quando  il  padre  Pendola  presentò  il  giovine  Venchieredo 


312  LE  GONFE88IOm  D'  UM  OTTUAGENARIO. 

in  casa  Frumìer.  Il  conte  di  Fratta  ne  rimase  un  pò*  im- 
barazzato;, perché  non  dimenticava  che  se  mm  per  opera, 
certo  per  tolleranza  sua,  il  padre  di  quel  cavalierino  man- 
giava il  pane  bigio  nella  Rocca  della  Chiusa.  Ha  la  con 
tessa,  che  era  donna  di  talento,  trascorse  un  bel  tratto  in- 
nanzi coirimmaginazjone,  e  architettò  di  sbalzo  un  disino 
che  poteva  togliere  fra  le  due  case  ogni  ruggine.  Il  Parti- 
stagaò,  nel  quale  avea  posto  grandi  speranze  dapprincipio, 
non  dava  sentore  di  volersi  muovere;  adunque  qual  male 
sarebbe  stato  di  tirare  il  Venchieredo  ad  un  buon  matri- 
monio colla  Clara? Riuniti  còsi  gli  interessi  delle  due 

famiglie,  à  avrebbe  avuto  il  diritto  di  adoperarsi  per  la 
liberazione  del  condannato  ;  allora  la  riconoscenza  e  la  fe- 
licità avrebbero  dato  di  frego  alle  brutte  memorie  del  tempo 
trascorso  ;  e  che  si  potesse  giungere  a  si  Jieta  conclusione 
ne  dava  caparra  la  protezione  validissima  del  senatore  Fra- 
mier.  Il  padre  Pendola  era  un  sacerdote  di  coscienza  e  un 
uomo  di  molto  garbo  ;  capacitatolo  una  volta  della  conve- 
nienza di  questo  maritaggio,  egli  avrebbe  persuaso  certa- 
mente il  suo  alunno  ;  dunque  bisognava  cominciare  per  di  là, 
e  l'accorta  dama  si  pose  immantinente  all'opera.  Il  reve- 
rendo padre  non  era  di  coloro  che  vedono  una  spanna  oltre 
al  naso ,  e  vogliono  dare  ad  intendere  di  vederci  lontano 
un  miglio  ;  anzi  tutt'altro  ;  vedeva  lontanissimo,  e  portava 
gli  occhiali  con  una  cera  rassegnatissima  di  minchioneria. 
Ma  io  credo  che  non  gli  bisognavano  due  alzate  d'occhi  per 
leggere  nel  cervello  della  contessa  ;  e  contento  d' essere 
accarezzato,  corrispose  alle  premure  di  lei  con  una  mode- 
stia veramente  ediOcante. 

—  Poveretto  !  —  pensava  la  signora  —  crede  che  lo 
vezzeggi  pel  suo  raro  merito  !  É  meglio  lasciarglielo  cre- 
dere ;  che  ci  servirà  con  miglior  volontà.  — 

Il  giovine  Venchieredo  intanto  correva  incontro  di  gran 
lena  agli  onesti  divisamenti  della  contessa.  Si  può  dire 


GàHTOLO  SETTIMa.  913 

che  di  colpo  egli  restò  innamorato  della  Clara.  InBamorato 
proprio  come  un  asino,  o  come  un  giovinetto  appena  uscito 
di  collegio.  Cercava  tutte  le  maniere  di  piacerle,  si  studiava 
di  sederle  più  vicino  che  potesse  per  toccare,  se  non  altro 
col  ginocchio  le  pieghe  del  suoabito ,  la  guardava sempte, 
e  delle  sue  poche  e  timorose  parole  non  facea  dono  che  a 
lei  sola.  La  provvida  mamma  era  al  colmo  della  consola- 
zione ;  pi'eoettore  e  scolaro  calavano  innocentemente  alle 
vischiate  che  con  tanta  accortezza  ella  avea  saputo  di^orre. 
Ma  il  padre  Pendola  non  si  sgomentava  di  quelle  scalmane 
amorose  del  giovine  ;  egli  conosceva  il  suo  alunno  meglio 
della  contessa,  e  lasciava  correre  T  acqua  alla  china  finché 
gli  tornava  comodo.  À  dirla  schietta  il  signor  Raimondo 
(cosi  chiamavasi  il  figlio  del  castellano  di  Venchteredo)  più 
assai   della   Clara ,  amava,  ali*  ingrosso  il  sesso  genttb. 
Appena  messo  piede  nel  territorio  della  sua  giurisdizione, 
egli  avea  dato  indizio  di  questa  parte  priiicipalissiniadel 
suo  tempef amento,  con  una  caccia  furibonda  a  tutte  le  bel- 
le^e  dei  dintórni.  I  padri ,  i  fratelli ,  i  mariti  aveano  tre- 
mato di  questi  preludii  guerrieri,  e  le  nonne  barbogie  ri- 
cordarono palpitando  sotto  la  cappa  del  cammino  i  tempi 
del  suo  signor  padre.  11  focoso  puledro  non  rispettava  né 
fossi  né  siepi,  varcava  quelli  d' un  salto,  «foracchiava  que- 
ste senza  misericordia,  e  senza  badare  né  a  tirate  di  redini 
né  a  minacele  di  voci ,  menava  (ìalei  a  dritta  ed  a  sinistra 
per  penetrare  nel  pascolo  che  più  gli  piaceva. 

La  sua  autorità  per  altro  non  era  ancora  tanto  formiita- 
bile  da  impedire  che  a  qualcuno  non  saltasse  la  mosca  al 
naso  per  tali  soperchierie.  Qualche  padre,  qualche  fratello, 
qualche  marito  cominciò  a  menar  rumore,  a  minacciar  rap- 
presaglie, vendette,  ricorsi.  Ma  allora  capitava  col  suo  eoHo 
torto,  colla  sua  faccia  compunta  il  reverendo  padre.  —  «  Che 

cosa  volete  ! Sono  gastighi  della  provvidenza  ;  sono  cose 

spiacevoli,  ma  che  bisogna  sopportarle  come  ogni  altro  male, 


314  LE  CONFESSIONI  D  UN  OTTUAGENARIO. 

per  la  maggior  gloria  di  Dio  ! Anche  a  me,  vedete, 

anche  a  me  sanguina  il  cuore  di  vedere  queste  mariuole- 

rie  ! Ha  mi  confido  al  Signore,  ne  piango  dinanzi  a 

lui,  mi  consolo  con  lui.  Se  egli  vorrà,  spero  che  non  siano 
nulla  più  che  ragazzate  ;  ma  bisogna  meritarselo  cdh  pa- 
zienza il  bene  che  egli  vorrà  concederci!....  Unitevi  con 
me,  figliuoli  miei!  Piangiamo  e  sofiriamo  insieme,  che 
ne  avremo  anche  insieme  la  ricompensa  in  un  mondo  mi- 
gliore di  questo.  »  — 

E  i  dabbenuoraini  piangevano  con  quella  perla  d'ao- 
mo,  e  sofirivano  con  lui;  egli  era  l'angelo  custode  delle 
loro  famiglie,  il  salvatore  delle  loro  anime.  Guai  se  egli 
non  ci  fosse  stato  !  Chi  sa  quanti  scandali,  quanti  processi 
avrebbero  turbato  il  paese.  Fors*  anche  si  sarebbe  sparso 
del  sangue ,  perchè  proprio  V  irrit^izione  toccava  V  ultinu» 
segno.  Ma  il  buon  padre  li  consolava,  li  calmava,  e  torna- 
vano agnellini  a  lasciarsi  pelare  e  peggio,  con  rassegnazione. 
Egli  poi  dopo  averli  ridotti  a  dovere,  pigliava  a  quattr'oc- 
chi il  giovine  scapestrato,  e  gli  impartiva  una  gran  satolla 
di  ottimi  consigli.  —  No ,  non  era  quello  il  modo  di  gua- 
dagnarsi r  affetto  della  gente,  e  di  serbare  il  decoro  e  le 
dovizie  della  casa  !  Anche  fra  i  suoi  vecchi  ce  n'  erano 
stati  de* giovani,  de'peccatori ,  ma  almeno  si  comportavano 
con  prudenza,  non  menavano  in  pompa  le  loro  colpe,  non 
si  esponevano  stoltamente  all'ira  degl'altri,  evitavano  il 
cattivo  esempio ,  e  non  aizzavano  il  prossimo  a  quel  pecca- 
taccio  turco  e  iscomunicato  che  è  la  vendetta  !  Oh  bene- 
detta la  prudenza  degli  avi  1  — 

Il  giovinastro,  com'era  ben  naturale,  pigliò  di  que- 
sti consigli  la  parte  che  gli  quadrava  meglio  ;  si  diede  a 
pensar  le  cose  prima  di  farle ,  e  a  nasconderle  bene  dopo 
averle  fatte.  La  gente  non  gridò  più  tanto  ;  le  spose  e  1^ 
ragazze  del  paese  beccarono  qualche  spillone,  qualche 
grembiule  di  seta  ;  il  padre  Pendola  era  benedetto  da  tatti» 


CàPlTOLO  SETTIMO.  èì^ 

e  il  nuovo  castellano  dovette  fono  a  lui ,  se  non  la  sriuta 
dell*  anima ,  certo  quella  del  corpo.  Intatti  la  fama ,  che 
lo  avea  dipinto  sulle  prime  come  il  vero  flagello  della  ea* 
stità ,  si  tacque  improvvisamente  ;  Raimondo  ebbe  voce  di 
giovine  discreto  e  gentile;  gli  piaceva  si  scherzare»  ma 
non  fuori  dei  limiti  ;  e  non  si  schivava  dall*  usar  cortesìa 
a  qualunque  genere  di  persone.  Per  esempio  egli  adorava 
tutti  i  mariti  che  avevano  mogli  giovani  e  leggiadre  ;  fos- 
sero benestanti  o  mandriani ,  non  fu  mai  caso  che  egli 
usasse  loro  il  benché  minimo  malgarbo.  Ascoltava  pazien» 
temente,  le  loro  filastrocche,  li  raccomandava  al  can* 
celliere,  al  fattore  ;  e  portava  loro  fino  a  casa  la  risposta 
d* un' istanza  esaudita,  o  d'un  conto  saldato.  Se  anche 
poi  il  galantuomo  si  trovava  per  avventura  assente^  egli 
pazientava  aspettandolo ,  e  la  moglie  poi  si  lodava  assais* 
Simo  col  marito  dell'  urbanità  e  della  modestia  del  padrone. 
In  verità  il  solo  padre  Pendofai  sapea  fare  di  tali  conversioni; 
e  in  tutta  la  popolazione  e  nel  clero  dei  dintorni  fu  una 
voce  generale  a  proclamarlo  una  specie  di  taumaturgo: 

La  Doretta  Provedoni  era  stata  fra  le  prime  ad  attirare 
i  pronti  omaggi  di  Raimondo;  ma  a  Leopardo  non  andavano 
a' versi  le  smancerie  del  cavaliere,  e  con  grandi  strepiti  della 
moglie  avea  trovato  modo  di  cavarselo  dai  piedi.  A  sentire 
la  donna,  il  signorino  usava  de' suoi  diritti;  erano  fratelli  di 
latte ,  avean  giocato  insieme  da  bambini ,  e  non  era  strano 
eh'  egli  le  serbasse  ancora  qualche  affettuosa  ricordanza. 
Il  vecchio,  i  fratelli,  le  cognate,  paurosi  d'inimicarsi  il  giù» 
rìsdicente  tenevano  per  lei ,  e  censuravano  Leopardo  come 
un  orso  geloso  ed  intrattabile.  Ma  finché  Raimondo  conti- 
nuò nella  sua  vita  scapestrata,  egli  aveva  ragioni  bastevole 
da  opporre  alle  loro  :  e  la  Doretta  rimase  col  suo  grugno* 
senza  poterla  spuntare.  Venne  poi  il  momento  della  con<^ 
versione  :  si  cominciò  a  parlare  del  miracolo  operato  dal 
padre  Pendola,  e  del  meraviglioso  ravvedimento  del  giovine 


316  LE  C0NFE8SIONT  D'  UN  OTTUAGENARIO. 

^ftore.  Allora  tutti  f«roiro  addosso  con  grandi  rimproveri 
a  Leopardo  ;  la  Doretta  mna  vociava,  ma  strepitava,  ma  à 
fingeva  offésa  dai  sospetti  ingiuriosi  dei  marito.  Questi  sin* 
cero,  credenzone,  e  avvetzo  ad  arridersi  a  lei  in  ogni 
altra  cosa  pel  cieco  affetto  che  le  portava,  confessò  di  ess&t 
stato  ingiusto  ;  e  pur  di  non  vederla  patire ,  consenti  che 
r  andasse  a  trovare  suo  padre  a  Venchieredo,  com'era  Stata 
sua  usanza  prima  che  Raimondo  fosse  uscito  di  collegio. 

il  giovile  castellano  accolse  con  molta  umanità  la  ani 
sorella  di  latte  ;  si  stupì  di  non  averla  mai  trovata  in  casa  le 
molte  voke  che  era  stato  a  Cordovado  per  salutarla ,  e  andò 
anche  in  collera  perchè  non  gli  avesse  ancora  fsbtto  cotto- 
scere  suo  marito.  Leopardo  fu  persuaso  alla  fine  che  le  ap- 
parenze lo  avevasio  ingannato  sulle  mire  di  Raimondo;  in- 
namorato della  moglie  com'  era,  se  ne  lasciò  dir  tante,  che 
fini  col  domandarle  scusa;  e  poi  s*  affrettò  a  far  visita  con 
lei  al  castellano ,  e  tornò  a  casa  edificato  di  tanta  affabilità, 
di  tanto  riserbo ,  benedicendo  anche  lui  il  padre  Pendola , 
e  permettendo  alla  moglie  d'andare  a  stare  a  Venchieredo 
quanto  più  le  piacesse.  Cosi  s*  era  venuto  perfezionando 
Raimondo  nelle  sue  arti  di  feudatario  ;  e  di  pari  passo,  m- 
ohe  la  sua  idolatria  per  la  Clara  aveva  imparato  modi  più 
discreti  ed  accorti.  La  contessa,  temendo  eh*  egli  si  ra&ed- 
dasse,  credette  giunto  il  momento  di  tastare  il  padre  Pen* 
dola.  Lo  invitò  parecchie  volte  a  pranzo,  lo  volle  seco  alla 
partita  della  sera  ;  dimenticò  monsignore  di  sant'  Andrea 
per  andarsi  a  confessare  da  lui;  e  infine  quando  credette 
il  terreno  apparecchiato  a  dovere,  pose  mano  a  seminare. 

—  Padre,  —  gli  disse  ella  una  sera  in  casa  Frumier« 
dopo  aver  abbandonatoli  gioco  per  non  so  qual  pretesto,  ed 
essersi  ritirata  con  lai  in  un  cantone  della  sala.  —  Padre, 
ella  è  ben  fortunato  di  avere  un  alTievo  che  le  fa  onore! — 

La  contessa  volse  un'  occhiata  quasi  materna  a  Rai- 
mo ido,  che  ritto  dinanzi  a  Clara,  aspettova  ch'ella  avesse 


CAPITOLO  SETTIMO.  317 

finito  di  prendere  il  caffè,  per  ricevere  la  tazzina.  Il  reve- 
rendo padre  posò  sul  giovane  una  simile  occhiata  ,  zag- 
giante  in  pari  proporzioni  di  affetto  e  di  umiltà. 

—  Ha  ben  ragione,  signora  contessa  —  rispose  egli: 
—  son  proprio  fortune  ;  poiché  del  resto  il  precettore  ha  ben 
poca  parte  nei  meriti  dell*  allievo.  Terra  buona  dà  buon  fru- 
mento solo  a  volerlo  raccogliere;  e  terra  magra  non  dà 
nulla,  quantunque  si  voglia  inaiarla  con  secchie  di  sudore. 

—  Oibò,  padre;  non  dirò  mai  questo!  —  ripigliò  la 
contessa.  —  La  invidiava  giusto  appunto,  perch'ella  si  è  tro- 
vato in  grado  di  meritare  e  di  procurarsi  una  tale  fortuna. 
Secondo  me,  la  buona  educazione  d*un  giovine,  collocato  in 
cosi  buon  punto  per  far  del  bene,  è  il  merito  più  grande 
che  si  possa  vantare  verso  la  società  ! 

—  Quello  d*  una  nobildonna,  che  educa  e  forma  delle 
ottime  madri  di  famiglia,  non  è  certo  minore; — rispose  il 
reverendo. 

—  0  padre!  noi  ci  mettiamo  poco  studio.  Se  il  Si- 
gnore ce  le  dà  belle  e  buone,  la  grazia  è  sua.  Del  resto  una 
saggia  economia ,  un  buon  ordine  di  casa,  una  buona  dose 
di  timor  di  Dio,  e  la  dote  della  modestia,  sono  tutti  i  pregi 
delle  nostre  figliuole. 

—  E  lei^  ci  dice  niente  lei?...  Economia,  buon  or- 
dine, timor  di  Dio,  modestia!...  Ma  c'è  tutto  qui;  c'è 
tatto!...  Sarei  anche  per  dire  che  ce  n'è  d'avanzo;  perchè 
già  il  buon  ordine  insegna  gli  sparagni ,  e  il  timor  di  Dio 
conduce  all' umiltà.  Mi  creda,  signora  contessa,  fossero 
donne  cosifatte  sui  più  gran  troni  della  terra,  accora  ci  fa; 
rebbero  una  degna  figura  !  — 

Il  cuore  della  contessa  si  slargò,  come  una  rosa  a  una 
lavata  di  pioggia.  Corse  collo  «sguardo  dal  buon  padre  Pen- 
dola alla  Clara ,  dalla  Clara  a  Raimondo ,  e  da  questo  an- 
cora all'ottimo  padre.  Questa  giratina  d'occhi  fu  come 
il  tema  della  sinfonia  che  si  apprestava  a  suonare. 


318  LB  CONFESSIONI  D'UN  OTTUAGENARIO. 

—  Mi  ascolti,  padre  reverendo,  —  continuò,  tirando- 
segli  ben  -vicina  all'  orecchio,  benché  monsignore  di  sant'An- 
drea la  fubnìnasse  con  due  occhi  di  basilisco  dal  suo  tavo- 
lino di  picchetto.  —  Non  è  vero  che  al  primo  comparire 
ilei  signor  Raimondo,  da  queste  parti  si  mormoravano  con- 
tro di  lui...  certe  cose...  certe  cose...  — 

La  contessa  balbettava,  quasi  sperando  che  T  ottimo 
padre  le  porgesse  quella  parola  che  le  mancava;  ma  questi 
^tava,  come  si  dice,  in  guardia  e  rispose  a  quel  balbetta* 
mento  con  un'attitudine  di  maraviglia. 

—  La  mi  capisce,  —  continuò  la  contessa;  —  io  non 
accuso  già  nessuno ,  ma  ripeto  quello  che  diceva  la  gente^ 
Pareva  che  il  signor  Raimondo  non  dimostrasse  inclina- 
zioni molto  esemplari...  Già  ella  sa  che  a  questo  mondo  i 
jiudizii  si  precipitano;  e  che  sovente  le  sole  apparenze... 

—  Pur  troppo,  pur  troppo,  cara  contessa;  —  la  in- 
terruppe con  un  sospirone  il  reverendo  —  crederebbe  ella 
«he  né  io  né  lei  siamo  al  sicuro  contro  questo  orco  male- 
eletto  della  calunnia?  — 

La  signora  si  pizzicò  le  labbra  coi  denti ,  e  palpò  se 
i  nastrini  della  cuffia  erano  al  loro  posto.  Avrebbe  anche 
voluto  diventar  rossa,  ma  per  ottenere  questo  effetto  con- 
venne che  la  si  decidesse  a  tossire. 

—  Che  cosa  dice  mai;  padre  reverendo? —  continuò 
«ila  sommessamente  —  la  mi  creda  che  da  centomila  bocche 
una  voce  sola  s'accorda  a  celebrare  la  sua  santità...  Quanto 
a  me  poi  son  troppo  piccola  e  brutta  cosa  perché... 

—  Eh  contessa,  contessa!...  ella  vuol  burlarsi  dime. 
Una  gran  dama,  ai  tempi  che  corrono,  compera  agli  occhi 
del  mondo  un  intero  seminario  di  preti,  ed  esse  sole  hanno 
il  privilegio  di  far  parlare  o  in  bene  o  in  male  le  intere 
•città.  Quanto  a  noi,  é  troppo  se  degnano  renderci  il  sa- 
luto. — 

La  contessa,  troppo  boriosa  per  lasciar  cadere  un  com- 


GAPIUQtO  SETTIMO.  910 

plimento  senza  raccoglierlo,  e  poco  accorta  per  tagliar  di 
botto  tutte  queste  frasche  inutiU  del  discorso,  andò  via 
colla  lingua  dove  la  menava  il  reverendo  padre,  sempre 
allontanandosi  dalla  méta  che'  s*era  prefissa  nel  cominciare. 
Ma  il  buon  padre  non  era  un  allocco;  prima  d'ingarbu- 
gliarsi in  certi  fastidii,  volea  capire  qual  prò  ne  avrebbe 
cavato,  e  chi  era  quella  gente  con  cui  doveva  accomunarsi. 
Per  quel  giorno  non  giudicò  opportuno  toccar  l'argomento, 
e  barcamenò  cosi  bene  che  quando  si  alzarono  dal  gioco 
per  andarsene,  la  contessa  narrava,  credo,  le  sue  delizie 
giovanili,  e  i  bei  tempi  di  Venezia,  e  Dio  sa  quali  altri 
vecchiumi.  Accorgendosi  che  era  venuto  il  momento  di  par- 
tire, si  morsicò  un  poco  le  unghie;  ma  quell'ora  le  era  scap- 
pata via  cosi  premurosa,  il  buon  padre  T aveva  trattenuta 
con  si  interessanti  discorsi,  che  proprio  il  discorso  princi- 
pale le  era  rimasto  a  mezza  gola.  Quanto  al  sospettare  che 
l'ottimo  padre  l'avesse  condotta,  come  si  dice,  in  cerca,di 
viole,  la  contessa  ne  era  lontana  le  cento  miglia.  Piuttosto 
5i  stizzi  colla  propria  loquacia,  e  fece  proponimento  di 
essere  più  sobria  un'altra  volta,  e  di  scordare  il  passato  per 
curare  il  presente. 

Ma  la  seconda  volta  fu  come  la  prima;  e  la  terza  come 
la  seconda,  e  non  era  a  dirsi  che  il  padre  la  schivasse,  o 
che  dimostrasse  di  conversar  con  lei  a  malincuore.  No, 
che  anzi  la  cercava,  la  visitava  sovente,  e  non-  era  mai  il 
primo  ad  accomiatarsi,  se  il  pranzo  imbandito  o l'ora  tarda 
non  lo  costringevano  a  ritirarsi.  Soltanto  o  l'occasione  non 
si  presentava  mai  di  intavolare  quel  discorso,  o  il  caso  fa- 
ceva che  la  contessa  se  ne  dimenticasse,  quando  avrebbe 
potuto  accoccarlo  meglio  a  proposito. 

Bensi  il  padre  Pendola  non  rimaneva  ozioso  nel  frat- 
tempo; studiava  il  paese,  la  gente,  le  magistrature,  il 
clero;  si  addentrava  nelle  grazie  di  quei  signore,  o  di 
quella  dama  ;  si  piegava  ai  varii  gusti  delle  persone  per  es- 


320  LE  GOMFESsiom  d'  uk  ottuagenario. 

ser  gradito  ofunqtie  e  da  tutti;  sopratutto  poi  cercava  ogni 
via  di  entrare  in  favore  a  sua  eccellenza  Frumier.  Ma  in 
cpesta  faccenda  l'andava  da  marìnajo  a  galeotto;  e  il  pa- 
dre lo  sapeva ,  e  preferiva  andar  sicuro  per  le  lunghe  al 
precipitarsi  sul  primo  passo. 

Dopo  «n  pajo  di  settimane,  egli  diventò  un  essere  ne- 
cessario nel  crocchio  del  senatore.  In  fino  allora  vi  avea 
regnato  una  vera  anarchia  di  opinioni;  egli  intervenne  ad 
accordare,  a  regolare,  a  conchiudere.  Gli  é  vero  che  le 
conclusioni  zoppicavano ,  e  che  sovente  un  epigramma  di 
Lucilio  le  aveva  fatte  capitombolare  con  grandi  risate  della 
compagnia.  Ma  il  pazientissimo  padre  tornava  a  rialzarle 
ad  assodarle  con  nuovi  puntelli;   in  fine  stancheggiava 
tanto  gli  amici  e  gli  avversari,  che  finivano  col  dargli  ra* 
gione.  Il  senatore  ci  pigliava  gusto  in  queste  esercitazioni 
dialettiche.  Egli  era  di  sua  natura  metodico  ;  e  avvezzo  per 
lunga  pratica  alle  tornate  accademiche,  gli  piacevano  quelle 
dispute  che  dopo  aver  divertito  qualche  mezz'ora  creavano 
se  non  altro  un  qualche  fantasma  di  verità.  Il  padre  Pen- 
dola riesciva  a  quello  che  egli  non  avea  mai  potuto  otte- 
nere da  quei  cervelli  briosi,  balzani  che  gli faceano  corona; 
perciò  gli  concesse  una  grande  stima  di  logico  perfetto  ;  il 
che  nella  sua  opinione  era  il  più  grand'  onore  che  potesse 
concedere  a  chicchessia.  Non  indagava  poi  se  il  padre  Pen- 
dola  fosse  sempre  logico  con  se  stesso,  o  se  la  sua  logica 
cambiasse  gambe  ogni  tre  passi  per  andare  innanzi.  Gii  ba- 
stava di  vederlo  arrivare:  non  importava  se  colle  gruccie 
di  Lucilio  0  con  quelle  del  professor  Dessalli.  Sia  detto 
una  volta  per  sempre,  che  queir  ottimo  padre  aveva  un  oc- 
chio tutto  suo  per  discernere  1*  animo  delle  persone:  e 
perciò  in  un  pajo  di  sere  non  solamente  aveva  capito  che 
l'affetto  del  nobiluomo  Frumier  voleva  esser  conquistata 
a  suono  di  chiacchiere,  ma  aveva  anche  indovinato  la  qua- 
lità delle  chiacchiere  bisognevoli  a  ciò.  Lucilio,  che  in  fatto 


CAPITOLO  SETTIMO.  321 

d*  occhi  non  stava  meno  bene  del  reverendo,  s'accorse  tan- 
tosto che  gatta  ci  covava  ;  ma  aveva  un  bel  che  fare  di 
scfaiuderù  un  finestrelio  ndi' animo  diluì.  La  tonaca  nera 
era  d'  un  tessuto  così  fitto,  cosi  fitto,  che  gli  sguardi  d  si 
spuntavano  contro  ;  e  il  giovinetto  si  vedeva  costretto  a  la- 
vorare coir  immaginazione. 

finalmente  venne  il  giorno,  che  il  padre  Pendola  la- 
sciò spiegare  alla  contessa  quel  suo  disegno  cos)  a  lungo 
accarezzato.  Egli  avea  saputo  quanto  gli  occorreva  sapere  ; 
avea   preparato  ciò  che  bisognava  preparare  ;  non  temeva 
più  y  anzi  bramava  che  la  contessa  ricorresse  a  lui  per  po^ 
terle  con  bel  garbo  rispondere.  «  Signora  mia,  questo  io 
prometto  a  lei ,  se  ella  promette  quest* altro  a  me  !  »  —  Ora^ 
domanderete  voi,  che  cosa  desiderava  T  ottimo  padre? — Una 
minuzia,  figliuoli,  una  vera  minuzia!  Siccome  maritando 
il  signor  Raimondo  colla  contessina  Clara ,  il  precettore 
diventava  una  bocca  inutile  nel  castello  di  Venchieredo  ; 
cosi  egli  aspirava  al  posto  di  maestro  di  casa  presso  il  Se- 
natore. La  dama  Frumier  aveva  fama  di  divota;  egli  Taveva 
toccata  sopra  questo  tasto,  e  il  tasto  avea  corrisposto  bene: 
restava  alia  cojgnata  il  compier  T opera,  se  pur  voleva  ve- 
dere accasata  la  figlia  in  modo  tanto  onorevole.  Il  povero 
padre  era  stanco,  era  vecchio,  era  amante  dello  studio; 
(^ueUo  era  un  posto  di  riposo  che  gli  sarebbe  sembrato  la 
vera  anticamera  del  paradiso;  il  prete  cbe  lo  occupava  al- 
lora desiderava  una  cura  d'anime;  potevano   acconten* 
tarlo  e  insieme  accontentar  lui,  che  non  si  sentiva  più  né 
lena  né  sapienza  bastevoli  per  lavorare  operosamente  nella 
vigna  del  Signore.  S'intende  sempre  che  T ottimo  padre  in- 
sinuò queste  cose  in  maniera,  da  sembrare  che  la  con- 
tessa gliele  strappasse  dalle  labbra ,  e  non  che  egli  ne  pr^ 
gasse  lei. 

—  Oh  santi  del  paradiso  1  —  sciiamò  la  signora  —  qual 
consolazione  per  mio  cognato  !  —  che  ajuto  di  spirito  per  la 

I.  21 


322  LE  CONFESSIONI  D*  UN  OTTUAGENARIO. 

cognata!  che,  padre  reverendo!  lei  vorrebbe  proprio  adat- 
tarsi alla  vita  meschina  d*un  maestro  di  casa?^ 

—  Si,  quando  il  mio  alunno  si  maritasse,  —rispose 
il  padre  Pendola. 

—  Oh  si  mariterà ,  si  mariterà  I  non  li  vede?  psjono 
proprio  fatti  i*uno  per  l'altro. 

—  Infatti  se  io  dicessi  una  parola....  Raimondo.... 
Basta!  mi  lasci  studiare  i  loro  temperamenti,  cheli  os- 
servi un  pochino  anch*io....  — 

—  Eh  cosa  serve  mai  studiarli  questi  cuori  di  veo- 
t'anni?  Non  li  vede  noi?  basta  una  squadrata  negli  oc- 
chi.... i  loro  pensieri,  i  loro  affetti  sono  là.  E  poi  si  fidi 
di  me!...  Sono  tre  mesi,  sa,  ch'io  li  studio  tutte  le  sere. 
Si  figurerebbe  lei ,  padre  reverendo ,  che  da  sei  settimaoc 
io  meditava  di  farle  questo  discorso,  e  che  me  ne  è  sempre 
mancato  il  coraggio? 

—  Davvero,  signora  contessa?...  Oh  cosa  la  mi  con- 
ta!... Mancare  il  coraggio  a  lei  di  chiamarmi  a  parte  io 
un'opera  di  tanta  carità,  e  di  tanto  utile  e  di  tanto  lustro 
pur  due  intere  famiglie  ! 

—  Non  è  vero ,  padre  che  la  pensata  é  buona?.»  ^ 
non  sarà  un  bel  regalo  di  nozze,  se  si  otterrà  dall' Inqui^' 
toro  di  veder  graziato  del  resto  della  pena  queir  altro  po- 
veretto?... Cosi  finirà  una  lunga  serie  di  dissidii,  dima- 
Ianni  ,  di  sciagure,  che  aiBiggeva  tutte  le  anime  buone  dei 
nostri  paesi  ! 

—  Oh  si  certo  !  e  io  mi  ritirerò  contento ,  se  potrò  af- 
fidare la  felicità  del  mio  figliuolo  d'anima  a  una  sì  com- 
pita sposina;  ma  son  cose,  contessa  mia,  che  vaono 
ponderate  a  lungo.  Appunto  perché  io  posso  molto  sai* 
l'animo  di  Raimondo... 

—  Si,  giusto  per  questo,  lo  prego  di  volergli  chhnr^ 
tutti  i  vantaggi  che  veri^bbero  ad  ambidue  le  case  da  que- 
sto sposalizio... 


CAPITOLO  SETniio.  92:t 

—  Voleva  dire,  signora  contessa,  che  appunto  per 
Ja  responsabilità  che  mi  pesa  addosso,  mi  bisognerà  cam- 
minare coi  calzari  di  piombo. 

—  Eh  via!  a  lei ,  padre,  basta  un'occhiata  per  veder 
tutto  !...  Oh  quanto  mi  tarda  di  veder  stabilito  questo  ot- 
iimo  patto  di  alleanza!...  E  mio  cognato  come  sarà  con* 
tento  di  poter  avere  in  casa  un  uomo  del  suo  calibro!... 
Oomani  subito,  penseranno  a  provvedere  d' una  prebenda 
il  cappellano  attuale.  Giacché  lo  desidera,  nulla  di  meglio  !  — 

—  Pure,  signora  contessa... 

-r-  No,  padre,  non  faccia  obbiezioni....  la  mi  pro- 
metta di  far  questa  grazia  a  mio  cognato!  giaccliò  gli  é 
•scappata  una  parola,  non  la  ritiri... 

—  Io  non  dico  di  ritirarla,  ma... 

—  Ma,  ma,  ma...  non  ci  sono  ma  !...  Guardi,  guardi 
un  pò*  ora  il  signor  Raimondo  e  la  mia  Clara  !  Come  si 
guardano!...  Non  sembrano  proprio  due  colombini? — 

—  Se  il  Signore  vorrà,  non  vi  sarà  mai  stata  una  cop- 
pia più  perfetta. 

—  Ma  i  disegni  del  Signore  bisogna  ajutarli,  padre, 
e  a  lei  tocca  prima  degli  altri  che  è  un  suo  degnissimo  mi- 
nistro... 

—  Indegno ,  indegnissimo ,  signora  contessa  I  — 

—  Insomma  io  li  aspetto  domani  a  pranzo....  me  ne 
dirà  qualche  cosa  del  suo  Raimondo. 

—  Accetto  le  sue  grazie,  signora  contéssa;  ma  non 
^0...  cosi  a  precipizio...  Insomma  non  prometto  nulla..; 
Basta,  mi  costerà  assai  dividermi  da  quel  buon  figliuolo.  — 

«r-  Le  assicuro  che  i  miei  cognati  la  compenseranno 
^d  usura  di  quanto  ella  sarà  per  perdere. 

—  Oh  si  lo  credo,  lo  spero;  ma.... 

—  Insomma,  padre,  a  domani  —  parleremo,  ci  con- 
certeremo ;  io  ne  butterò  un  cenno  stasera  al  Senatore,  giao- 
ehè  appunto  restiamo  con  lui  a  cena. 


324  LE  CONFESSIONI  D'  UN  OTTUAGENARIO. 

—  Oh  per  carità,  signora  contessa,  non  mi  espon- 
ga, non  mi  comprometta  troppo.  É  proprio  per  me  un  sa- 
grifizio  ciie... 

—  Oh  bella  !  vorrebbe  dunque  per  egoismo  lasciar 
senza  sposa  quel  caro  figliuolo!  Che  precettore  callìvo!  A 
domani,  a  domani,  padre,  e  venga  per  tempo  che  discor- 
reremo mentre  bolliranno  i  risi. 

—  Servo  umilissimo  della  signora  contessa  ;  non  iDJn- 
cherò  certamente,  e  Dio  meni  a  buon  fine  le  nostre  inlcn- 
zioni.  — 

li  buon  padre  infatti ,  uscito  che  fu  di  casa  Frumier 
con  Raimondo,  e  sprofondato  nei  comodi  sedili  d*un  hmìit, 
cominciò  subito  a  lodarlo  della  vita  eh'  egli  menava  e  del 
buon  uso  fatto  de*  suoi  consigli.  Ma  i  proponimenti  del- 
l'uomo sono  fallaci,  le  sue  passioni  prepotenti,  e  non  mai 
abbastanza  commendevole  la  cura  di  frenarle,  di  regolarfc 
con  vincoli  sacri  e  legittimi.  Egli  toccava  il  venUmesitno 
anno  ;  il  momento  non  poteva  esser  migliore,  ed  egli  se 
gli  profferiva  l'ottimo  padre  a  soccorrerlo ìielia  scelta, colla 

sua  lunga  ed  oculata  esperienza. 

—  Oh  padre  ;  dice  da  senno?  —  sciamò  Raimondo.— 
Lei  mi  esorta  a  maritarmi?...  Ma  un  anno  fa  non  m' incal- 
cava sempre  la  massima  ,  che  bisognava  esser  maturi  oi 
nnnì  e  di  senno  per  decidersi  a  metter  su  una  famiglia-  ^ 
che  l'aiuto  d'un  precettore  di  mente  e  di  cuore  compra^ 
benissimo  il  soccorso,  spesso  lieve  e  manchevole,  d'una  don- 
nicciuola? 

—  Si,  figliuolo  mio ,  —  rispose  candidamente  il  p^ 
cettore.  —  Questi  consigli  io  vi  dava  nell'ultimo  atinoàe 
fui  vostro  maestro  nel  collegio;  e  credeva  fossero  ottiro»'» 
ma  allora  non  vi  aveva  ancora  osservato  nella  Whertààei 
mondo.  Ora  che  vi  conosco  meglio  nella  pratica  della  vita, 
non  mi  vergogno  dal  ricredermi  e  dal  confessare  che  f^i 
era  ingannato.  Lo  vedete  bene,  parlo  a  mio  danno.  Qo^"^^ 


CàPITOU)  SETTiliO.  325 

la  sposa  entrerà  in  <{ttesto  caatello  per  una  porta,  io  neces- 
sariameiUe  dovrei  uscire  dall' sitra... 

—  Oh  9p»  padre  l  ooii  dica  questo  1  non  mi  toi|[a  il 
soceorso  dell' opera  sua  e  del  suo  oonsigliol...  Mi  creda, 
<:  he  io  non  dimenticherò  mai  quanto  le  devo!...  Anche  due 
inesi  fa  quei  pessoatori  di  Morsane  mi  avrebbero  accoppato, 
se  ella  non  li  ridu^va  a  più  (Uscreti  sentimenti  facendo 
loro  aceettare  una  piccola  riparazione  in  denaro  !  £  dire 
che  io  non  aveva  tocco  un  dito  a  quella  loro  sorella».. 
Glielo  giuro,  padre! 

—  Si,  figliuolo,  vi  credo  pienamente;  ma  nondov^ 
oSéadere  la  mia  modestia  col  ricordare  questi  debolissimi 
meriii  ;  vi  prego  a  dimenticarli,  o  almeno  a  non  parlarne 
più.  Quello  che  è  stato  è  stato!...  Come  vi  dieo,  io  mi  ri- 
credo da  qudlo  ^he  pensava  utile  a  voi  un  anno  fa;  ora  mi 
piacerebbe  vedervi  accasato  stabilmente  ed  onorevolmente. 
Lasciandovi  al  fianco  una  sposina  buona,  paziente,  divota, 
io  mi  ritirerei  più  contento  nella  nicchia  della  mia  vec- 
chiaia^ . . 

—  Ma  padre!  non  mi  diceva  ella  sempre  che. anche 
maritandomi  io,  sarehbe  rimasto  il  paciere,  il  consola- 
tore^ il  vincolo  spirituale  fra  me  e  mia  moglie?  che  per  oro 
al  mondo  non  avrebbe  consentito  di  separarsi  da  me?.,. 

11  padre  Pendola  infatti  avta  parlato  nftolte  volte  su 
questo  tenore ,  finché  non  avea  sperato  di  giungere  a  un 
miglior  posto.  Allora  che  gli  veniva  fatto  d' intrav vedere 
di  meglio  pescando  nei  torbidi  ecclesiastici  di  Portogruaro« 
diede  a  quelle  sue  parole  una  più  larga  interpretazione. 

—  Dissi  cosi,  e  non  nego  ora  quello  che  dissi  tante 
volte;  —  soggiunie  egli.  —  U  mio  spirito  rimarrà  sempre 
fra  voi,  perchè  la  parte  sua  migliore  si  è  transfuga  nel<^ 
l'anima  vostra  col  santo  canale  dell' educazione;  e  quaoto 
dlhi  sposa ,  siccome  io  avrei  cura  di  sceglierla  conforme 
dlie  massime  della  buona  morale  ,  essa  corrisponderà  per* 


I 


326  LE  CONFESSIONI  D'  UN  OTTUAGENARIO. 

rettamente  alle  mire  ch'io  ho  nel  eonfidarvela.  Questo, 
Raimondo,  questo  è  quel  vincolo  spirituale  che  dipende 
dalla  più  intima  parte  del  mio  cuore,  e  che  rimarrà  sempre 
fra  voi  e  vostra  moglie  ! — 

Raimondo,  a  questi  schiarimenti  del  precettore,  non sr 
mostrò  forse  cosi  malcontento  come  ne  sarebbe  rimasto  tre 
mesi  prima.  Ma  in  quel  momento  giungevano  al  castello,  e 
il  colloquio  restò  sospeso  fin  dopo  cena.  Allora  lo  ripresero 
di  comune  accordo,  perché  al  giovane  tardava  Y  ora  di  co* 
noscere  il  nome  della  sposa,  che  nel  cervdlo  del  padre  Pen- 
dola  gli  veniva  destinata. 

—  Raimondo,  quel  nome  voi  lo  sapete!  —  disseco» 
voce  di  dolce  rimprovero  il  soavissimo  padre;  -—io  ve  lo 
leggo  negli  occhi,  e  voi  avete  peccato  di  poca  confidenz» 
nel  vostro  unico  amico,  a  non  partecipargli  il  voto  delTO- 
Siro  cuore. 

—  Che?  satebbe  vero?  Ella,  padre,  lo  ha  indovinato 
cosi  presto? 

—  Si,  figliuol  mio  ;  tutto  si  indovina  quando  si  ama» 
E  vi  confesso  che  se  la  vostra  ritenutezza  mi  afflisse ,  Qu 
consolò  assaissimo  la  buona  scelta  che  vi  venne  fattat  ^ 
che  non  mancherà  di  infiorare  la  vostra  vita  di  gioie  in^ 
periture.... 

—  Oh  padre  !  non  è  vero  che  è  bella  come  un  an- 
gelo!... Ha  osservato,  padre,  che  occhi  e  quali  spaliel- 
Oh  Dio  mio,  io  non  ho  veduto  mai  spalle  cosi  tornite! 

—  Questi  son  pregi  fugaci ,  figliuol  mio  ;  sono  orna- 
menti esteriori  del  vaso  che  poco  contano ,  se  non  vi  s^ 
contiene  un  aroma  odoroso  ed  incorrotto.  Io  peraltro  w 
posso  assicurare,  che  Y  animo  della  contessina  corrisponda 
appunto  a  quanto  promettono  le  sue  sembianze.  EU^  ^^ 
veramente  un  angelo,  come  dicevate  poco  fa... 

—  Ma  me  la  daranno  poi,  padre  dilettissimo!."  ^^ 
sentiranno  a  darmela  in  isposa?  Io  ho  tutta  la  fretta  ^' 


CAPITOLO  SETTIMO.  327 

niaginabilel...  Vorrei  averla  meco  domani,  oggi  stesso  se 
fosse  possibile;  e  la  è  ancora  cosi  tenerella ,  quasi  ancora 
fanciulla... 

—  Vi  sbagliate,  fìgliuol  mio  ;  la  modestia  e  il  candore 
ve  la  fanno  sembrare  più  giovine  ch'ella  non  sia;  per* 
I*età   ella  vi  si  attaglia  benissimo,  e  di  poco  vi  deve  esser 
minore. 

—  Come?  cosa  mi  conta?  la  contessina  Pisana  avrebbe 
a\V  incirca  la  mia  età?... 

-*  Raimondo,  voi  scambiate  i  nomi;  la  contessina  ha 
nome  Clara  e  non  Pisana;  Pisana  è  la  sua  sorellina,  quella 
fanciulletta  che  stasera  stava  seduta  fra  voi  e  monsignore 
di  sant'Andrea. 

—  Ma  gli  è  appunto  di  quella  che  io  intendo  parlare, 
padre!...  Non  si  è  accorto  con  quali  occhi  Fa  mi  guar- 
dava?... Da  ieri  sera  io  ne  sono  innamorato  morto...  Oh 
io  non  potrò  vivere  se  non  mi  farò  amare  da  lei  !... 

—  Raimondo,  fìgliuol  mio,  siete  pazzo,  non  avete  oc- 
chi, non  ponete  mente  a  quanto  mi  dite!...  Quella  è  una 
fanciulletta  di  una  diecina  d'anni  al  più!...  Non  può  essere 
che  vi  siate  invaghito  di  lei  ;  è  certo  il  cuore  che  v'inganna, 
e  ve  la  rende  cosi  diletta  come  sorella  della  contessina 
Clara... 

—  Ma  no,  padre,  l'assicuro.... 

—  Ma  si,  fìgliuol  mio;  lasciatevi  guidare  da  chi  ne 
sa  più  di  voi  ;  lasciate  che  io  metta  un  po'  di  chiaro  in  un 
cuore  che  conosco  meglio  di  voi  ;  e  ne  ho  il  diritto  dopo 
tanti  anni  che  lo  studio,  che  lo  indirizzo  al  suo  meglio.  Voi 
amate  la  contessina  Clara;  me  ne  sono  avveduto  alle  cor- 
tesi premure  che  le  dimostravate.  — 

—  Si,  padre  —  fìno  alla  settimana  passata,  ma  ora... 

—  Ora,  ora  poi  siccome  la  contessina  è  troppo  pudica 
e  ben  educata  per  corrispondervi  apertamente  e  senza  il 
consenso  dei  suoi  genitori,  voi  avete  creduto  che  non  la  si 


328  LE  CONFESSIONI  D'  UN  OTTUiiaENAIlIO. 

oommovesse  punto  alle  vostre  dimostrazioni,  e  avete  cer- 
cato per  giungere  a  lei  di  addomesticarvi  cplla  sorella.  Que- 
sta piccina  vi  ha  accolto  colle  feste,  coli'  ingenuità  propria 
dell*  eti  sua,  e  la  riconoscenza  che  le  professate  di  queste 
buone  mawece  voi  la  scambiate  per  amore  !  Ma  pensateci, 
figliuol  mio!  sarebbe  una  ridicolaggine,  una  vergogna! 

—  Non  importa,  padre  1  Si  vede  che  non  T  avete  mai 
os$ervata,  come  ho  fatto  io  con  molta  accortezza  nelle  due 
ultime  sere. 

—  Anzi  r  bo  osservata  benissimo»  e  se  aveste  qualche 
intenzione  sopra  di  lei,  Raimondo  caro,  bisognerebbe  che 
vi  rassegnaste  a  sette  od  otto  anni  di.  aspettativa,  senza  con- 
tare eh'  ella  intanto  potrebbe  cambiare  parere.  E  poi  tutti 
riderebbero  di  vedervi  innamorato  d'una  bambina  !  E  poi  sa- 
pete che  é  una  vera  fanciullaggine  adorare  un  frutto  acerbo. 
mentre  ne  potreste  cogliere  uno  già  maturo  e  saporito! 

—  Non  so  che  farne,  padre,  noQ  so  che  farne/ 

—  Ma  pensate,  figliuol  mio  ,  riflettete  bene.  Voglio 
adoperare  i  vostri  stessi  argomenti.  Vorreste  sperare  cite 
la  Pisana  possa  superare  la  contessina  Giara  nella  bellezza 
dei  sembianti,  nel  candor  della  pelle,  nella  perfezione  dei/e 
forme?  Riduqetevela  bene  alla  memoria,  Raimondo!..;  ^i 
sentireste  in  grado  di  resisterle? 

—  Non  so  ,  padre ,  non  so ,  ma  ella  certamente  non 
ha  voluto  saperne  di  me. 

—  Fandonie,  credetelo,  apparenze,  e  nulla  più.  Puro 
effetto  di  pudicizia  e  di  modestia. 

—  Bene,  sarà  anche,  ma  questi  temperamenti  aggl)i&<^' 
ciati  non  mi  talentano. 

—  Agghiacciati,  figliuol  mio?  —  Si  vede  cbc  non 
avete  e.<iperienza  !  Ma  è  appunto  sotto  queste  maniere  com- 
poste e  riserbate,  che  si  nascondono  gli  ardori  più  intensi, 
ìfi  voluttà  più  squisite!...  Credetelo  a  chi  ha  studialo  ^ 
cuore  umano. 


CAPITOJ-O  SETTIMO.  329 

—  Sarà,  padre  ;  anzi  mi  pare  che  deve  esser  cosi  ;  ep- 
pure... 

—  Eppure,  eppure!...  clie  cosa  volevate  dire?...  Ep- 
pure ve  lo  dirò  io!...  Eppure  non  è  opera  di  carità  né  di  pru- 
denza r affliggere  il  cuore  d'una  bella  ragazza,  ch^sottole 
apparenze  di  pace  e  di  modestia  vi  ama  sfrenatamente,  non 
vive  che  per  voi,  ed  è  disposta  a  farvi  dono  dei  più  santi 
piaceri  che  Dio  .clemente  ci  abbia  conceduto  di  gustare! 

—  Oh  padre!  sarebbe  vero?...  la  coatessina  Clara  è 
innamorata  di  me? 

—  Si  certo,  ve  ne  sono  garante ,  ve  lo  giuro  ;  volete 
saperlo?...  me  lo  disse  qualcuno  di  sua  casal...  É  innamo- 
rata, poverina,  e  muore  dal  desiderio  di  piacervi! 

—  Quand'è  cosi,  capisco,  padre:  mi  sono  sbagliato. 
Sette  anni  sono  lunghi.  Io  pure  sono  innamorato  della 
contessina  Clara;  ed  anche  adesso  a  ripensarci  su... 

—  Ah  !  rhai  confessato,  figliuol  mio  !  V  hai  confessato  ! 
—  Signore  ti  ringrazio!  Ecco  che  il  mio  ministero  è  ter- 
minato, e  che  potrò  riposarmi  in  pace  sulla  felicità  prepa- 
rata  per  le  mie  mani  a  queste  tue  dilette  creature.  Rai- 
mondo, io  ho  scoperto  il  segreto  del  vostro  cuòre  ;  lascia- 
temi adoperare  in  maniera  che  tutto  riesca  secondo  i  vostri 
desiderii. 

—  Adagio ,  padre  :  non  vorrei  che  per  la  troppa 
fretta... 

—  Il  rimedio  urge,  figliuol  mio.  Pensate  alla  beati- 
tudine che  proverete  nello  stringervi  sul  cuore  in  questo 
castello  ,  in  questa  stessa  camera,  una  sposina  cosi  bella , 
cosi  docile,  cosi  infiammata  per  voil...OhDìo!  nonavre^t^ 
mai  provato  nulla  di  simile. 

—  Or  bene  ,  padre  ^  ha  ragione;  faccia  pujr  lei... 
Veramente  le  mie  intenzioni...  ma  ora  dopo  più  matura  ri- 
flessione, e  giacché  ella  mi  assicura  che  quella  ragazzi^  è 
innamorata  di  me... 


330  LE  CONFESSIONI  D' UN  OTTUAGENARIO. 

—  Si,  Raimondo;  ne  metterei  le  mani  nel  fuoco. 

—  Or  bene^  padre  ;  le  nozze  non  si  potrebbero  fare 
domenica? 

—  Potenza  del  cielo,  domenica  dici?  e  poi  raccomandi 
a  me  di^non  aver  troppa  fretta!  ci  Torrà  qualche  settimana, 
forse  qualche  mese,  figlinol  caro.  Le  cose  di  questo  mondo 
camminano  con  un  certo  ordine  che  non  va  disturbato. 
Tuttavia  nel  frattempo  tu  potrai  vedere  la  tua  fidanzata,  e 
parlarle,  e  star  a  lungo  con  lei  nel  castello  di  Fratta,  e  pre* 
senti  i  genitori. 

—  Oh  che  consolazione,  padre!  Cosi  potrò  continuare 
a  vedere  anche  la  Pisana  ! 

—  S'intende,  ed  amarla  e  trattarla  coli' onesta  confi- 
denza di  un  futuro  cognato.  Stai  cheto,  figliuolo  mio;  confida 
in  me  e  dorihi  pure  tranquilli  i  tuoi  sonni,  che  le  lusinghe 
del  tuo  venerabile  zio  non  andranno  deluse,  e  partecipan- 
dogli il  tuo  matrimonio  potrò  assicurarlo  che  io  ti  ho  fatto 
buono  e  felice  !  — 

Il  nobile  giovine  pianse  di  tenerezza  a  queste  parole, 
badò  la  mano  al  diligente  precettore,  e  sali  nella  sua  stanza 
da  letto,  colla  Pisana  e  la  Clara  che  gli  ballavano  confusa- 
samente  nella  fantasia.  Ormai  non  sapeva  ben  quale,  ma 
sentiva  distintamente  che  ognuna  delle  due  sarebbe  stata 
quella  sera  la  benvenuta.  Sopra  queste  felici  disposizioni 
avea  contato  il  padre  Pendola,  per  distoglierlo  da  quell'im- 
pensato capriccio  per  la  Pisana,  e  rinfiammarlo  della  Clara; 
né  r  esito  gli  ebbe  a  fallire.  Soltanto  andando  egli  pure  a 
letto,  seguitò  a  maravigliarsi  e  a  congratularsi  di  quel  nuovo 
impiccio  cosi  venturosamente  evitato. 

—  Ah  la  birboncella  —  pensava  egli  —  me  ne  era 
accorto  io  che  in  quei  suoi  quattordici  anni  ne  covavano 
trenta  di  malizia!...  ma  cosi  a  rompicollo,  non  me  lo  sarei 
mai  immaginato.  Proprio  chi  afferma  che  il  mondo  progre- 
disce sempre,  finirà  coli' aver  ragione.  — 


CAPITOLO  SETTmO.  S3I 

In  questi  pensieri  il  reyerendo  padre  erasi  coricato  ;  e 
poi  tolsjB  in  mano  gli  opuscoli  divoti  del  Bartoli,  che  erano 
la  sua  consueta  lettura  prima  di  addormentarsi.  Ma  quello 
che  aveva  tanto  sorpreso  lui,  non  avrebbe  sorpreso  me  per 
nulla.  Io  aveva  seguito  benissimo  il  Venchieredo  nelle  fasi 
del  suo  amore  per  la  Giara  ;  e  sfiduciato  alla  fine  di  muoverla  ^ 
lo  aveva  veduto  nelle  due  ultime  sere  accorgersi  della  Pi- 
sana, accostarsi  a  questa,  e  pigliar  tanto  fuoco  in  un-attimo, 
quanto  non  gli  si  era  destato  in  cuore  in  due  mesi  dr 
omaggi  alla  sorella  maggiore.  Quanto  rammarico  io  avessi 
per  questo ,  ognuno  se  lo  può  immaginare,  per  poco  che 
abbia  capito  Tindde  del  mio  affetto  per  quell'ingrata.  Ma 
ebbi  campo  in  seguito  di  maravigliarmi,  quando' vidi  la  Pi- 
sana, dopo  gli  ossequi!  del  Venchieredo,  riprendere  verso  di 
me  la  sua  maniera  affettuosa  e  gentile,  quale  da  un  pezzo 
non  la  usava  più  che  a  sbalzi  e  quasi  per  sforzo  di  volontà. 
Donde  proveniva  questa  nuova  stranezza?  Allora  non  po- 
teva farmene  ragione  per  nessun  modo.  Adesso  mi  par  di 
capire  che  la  burbanza  di  essa  verso  di  me  derivasse  mas- 
simamente dal  corruccio   di  vedersi  trascurata  come  una 
bambina,  a  dispetto  della  sua  sfrenata  bramosia  di  piacere. 
£  non  appena  la  piacque  a  qualcuno,  tornò  verso  di  me 
quale  era  sempre  stata.  Anzi  migliore;  perchè  nessuna 
cosa  ci  fa  verso  gli  altri  cosi  buoni  e  condiscendenti,  quanto 
l'ambizione  soddisfatta. 

Confesso  la  verità  che  senza  scrupoli  e  senza  vergo- 
gna io  presi  la. mia  parte  di  quell'amorevolezza;  e  che  a 
poco  a  poco  il  rammarico  pel  trionfò  del  Venchieredo  mi 
si  andò  mutando  nel  cuore  in  un'  amara  specie  di  gioia. 
Mi  parve  di  essere  ornai  accertato,  che  la  Pisana  non  cer- 
cava negli  altri  né  il  merito  né  il  piacere  di  essere  amata, 
ma  la  novità  e  il  contentamento  della  vanagloria.  Perciò 
avea  lasciato  da  un  canto  Lucilio  per  appigliarsi  al  Ven- 
chieredo, non  appena  la  novità  di  questo  aveva  attirato 


33Ì3  LE  CONFESeiORt  D'  tK  CTICQkGENÀRIO. 

gli  $giiardi  più  che  il  brioso  gestìcoìare  di  quéUa.  Allora 
tni  cQiMof tai  colla  eertezza  che  nessuno  né.  V  amava  né 
l' avcebbe.arpala  al  pari  di  me;  e  ogniqualvolta  le  avesse 
ricercalo  raniiao  un  vero  desiderio  di  amore,  viveva  sicuro 
che  la  mi  sarebbe  volata  fra  le  braccia.  Stupido  cinismo  di 
accoiv((ea^Emi  a  questa  lusinga,  ma  un  gradino  dopo  V  al- 
tro io  era  disceso  a  tanto;  e  finii  coir  ausarmi  a  queUa  vita 
di  avvilimento ,  di  servilità  e  di  gelosie,  per  modo  che  io 
era  già  uomo  snervato  e  disilluso^  quando  tutti  mi  credevano 
ancora  un  ragazzaccio  robii^o  e  senza  pensieri.  Ma  chi  si 
dava  cura  di  tener  dietro  alle  passioneelle  e  ai  romanzi 
delia  nostra  adolescenza?  —  Ci  giudicavano  novelli  affatto 
n^a  vita»  che  ne  avevamo  già  fornita  tutta  V  orditura  ;  e  il 
compiere  la  tfama  è  opera  manuale  alla  quale  siamo  so* 
spinti  il  più  delle  volte  da  forza  ineluttabile  e  fatale. 

11  padre  Pendola,  dopo  avere  riconfermato  il  giovine  ca- 
valiere nei  propositi  della  sera  prima ,  riferi  alla  contessa 
di  Fratta  T  ottimo  risultato  delle  sue  parole,  tacendo,  non 
é  d*uopo  nemmeno  il  dirlo,  tuttociò  che  si  riferiva  alla 
Pisana.  La  signora  volle  quasi  gettargli  le  braccia  al  collo, 
e  lo  ricompensò  colPassicurarlo  che  un  suo  semplice  motto, 
lasciiato  cadere  sullo  stabilirsi  di  lui  in  casa  Frumier,  era 
stato  accolto  dai  Senatore  e  dalla  moglie  con  tal  festosa 
premura,  da  augurarsene  un  pronto  adempimento  dei 
loro  voti.  —  Ora  poi,  —  disse  la  signora  ali*  orecchio  del  re- 
verendo, che  si  era  seduto  a  tavola  vicino  a  lei  a  dispetto 
del  solito  cerimoniale  di  casa  ;  «—  ora  poi  lasci  fare  a  me. 
Prima  anche  che  la  Clara  sospetti  di  nulla ,  perché  già  le 
ragazze  devono  esser  condotte  adagio  entro  queste  faccen- 
de, io  voglio  che  i  miei  eccellentissimi  cognati  siano  beati 
della  sua  compagnia. 

—  Povero  Raimondo!  —  sospirò  il  padre  fra  un  boc» 
cone  e  T  altro. 

—  Non  lo  compianga,  —  soggiunse  ancor  sottovoce  b 


CAPITOLO  SETTIMO.  333 

contessa  occhieggiando  la  figlia.  —  Una  sposina  come 
quella  si  quadra  meglio  del  prete  a  un  giovine  di  ven- 
t  un' anno. 

Infatti  la   settimana  seguente  tutta  Portogruaro   fu 
piena  della  gran  novella.  Il  celebre,  l'illustre,  il  dotto /il 
santo  padre  Pendola  si  ritirava  in  casa  Frumier,  stanco 
delle  fatiche  d*un  lungo  apostolato.  Colà  egli  disegnava 
mettere  in  pace  la  sua  età  non  molto  provetta  ancora ,  ma 
pur  afflitta  pei  sofferti  disagi  da  molti  incomodi  della  vec- 
clìiaja.  Il  vecchio  cappellano  era  stato  trasferito,  come  de- 
siderava ,  ad  una  cura  vicino  a  Pordenone  :  e  il  Senatore 
e  la  nobildonna  non  potevano  capire  in  sé  per  la  gioja  di 
possedere  in  sua  vece  un  «tanto  luminare  d*  ecclesiastica 
perfezióne.  Raimondo  avea  fatto  le  viste  di  adirarsi,  perchè 
egli  volesse  uscire  dì  sua  casa  prima  che  fosse  entrata  h 
sposa  ;  ma  il  buon  padre  non  ebbe  bisogno  di  sfiatarsi  per 
persuaderlo ,  che  ad  un  giovine  vicino  a  fidanzarsi  non  si 
afifaceva  la  tutela  del  precettore,  e  che  per  tutte  le  ragiorti 
conveniva  che  la  sua  partenza  da  Venchieredo  precedesse 
d*  alcun  poco  la  celebrazione  degli  sponsali. 

Raimondo  lo  vide  partire  senza  molte  lagrime^  e  con- 
tinuò a  frequentare  il  castello  di  Fratta,  dove  la  confidente 
affabilità  dellisi  Pisana  lo  compensava  del  gelato  riserbo  della 
Clara.  Ma  a  cortei  non  aveano  ancor  fatto  cenno  della  for- 
tuna che  r  aspettava  ;  ed  egli  attribuiva  a  dò  lo  sforzo  da 
lei  durato  per  nascondergli  la  veemenza  dell'amor  suo.  Del 
resto  non  se  ne  pigliava  grande  affanno  ;  e  se  Clara  gli  fal- 
liva, egli  avrebbe  goduto  di  ricattarsi  colla  sorella.  Questi 
erano  i  filosofici  sentimenti  del  signore  di  Venchieredo;  ma 
la  contessa  non  la  pensava  a  quel  modo.  Dopo  aver  lasciato 
i  due  giovani  entrare ,  secondo  lei ,  in  una  decente  dimesti- 
chezza ,  prese  ella  a  preparare  la  Clara  alla  domanda  del 
giovine;  e  parla  e  riparla,  s'inquietò  alla  fine  non  poco  a 
vederla  restare  cosi  fredda  e  imperterrita  come  non  si  trat- 


334  LE  CONFESSIONI  D*  UN  OTTUAGENARIO. 

tasse  di  lei.  Un  bel  giorno  le  spiattellò  chiare  e  tonde  le 
probabili  intenzioni  di  -  Raimondo  :  e  anche  quest*  oltimo 
colpo  non  diradò  per  nulla  quella  nube,  che  da  molti  giorni 
si  era  raunata  sulla  fronte  della  donzella.  Chinava  le  ci- 
glia ,  sospirava  »  non  diceva  né  si  né  no.  La  mamma  co- 
minciò a  credere  che  la  fosse  una  stupida,  come  aveva 
sempre  sospettato  dentro  di  sé,  vedendola  grave,  modesta  e 
disforme  in  tutto  da  quello  ch'ella  era  stata  negli  anni 
della  giovinezza.  Ma  anche  le  stupide  si  scuotono  a  toc- 
carle su  quel  tasto  del  marito;  e  la  stupidità  della  Clara 
doveva  essere  veramente  fuor  di  natura,  per  non  muoversi 
nemmeno  a  ciò.  Si  aperse  allora  colla  vecchia  suocera,  che 
£ra  sempre  stata  la  confidente  della  fanciulla ,  e  la  pregò 
d'ingegnarsi  a  farle  capire  i  disegni  della  famiglia  intomo 
a  lei.  La  vecchia  inferma  parlò,  ascoltò,  e  riferi  alla  nuora 
che  la  Clara  non  aveva  intenzione  di  maritarsi,  e  che  vo- 
leva star  sempre  con  lei  a  vegliarla  nelle  sue  malattie,  a 
confortarla  nella  sua  solitudine. 

—  Eh  1  questi  son  grilli  da  pettegola  !  -r^  sclamò  la 
contessa.  —  La  ^vorrei  vedere  io  che  la  seguitasse  a  fargli 
il  muso  duro  a  quel  poverino ,  sicché  egli  trovasse  un  pre- 
testo di  cavarsela.  Quando  i  genitori  vogliono,  il  dovere 
della  ragazza  fu  sempre  quello  di  obbedire,  almeno  io 
questa  casa;  e  non  si  vedranno  novità^  no,  non  si  vedran- 
no. Quanto  a  lei  poi,  signora,  io  spero  che  non  la  fo- 
menterà questa  pazzia,  e  che  la  vorrà  ajutare  me  e  il  signor 
conte  a  far  vedere  alla  ragazza  qual'è  il  suo  meglio.  — 

La  vecchia  accennò  del  capo  che  avrebbe  fatto,  e  fu 
molto  contenta  che  la  nuora  dopo  quella  gridata  le  uscisse 
fuori  di  camera.  Ma  non  fu  meno  pronta  per  ciò  a  riten- 
tare  il  cuore  della  Clara,  per  persuaderla  di  accettare  Io 
sposo,  che  nobile  e  degno  per  ogni  riguardo  le  si  profferi- 
va. La  giovine  si  rinchiudeva  nel  suo  silenzio ,  o  rispon- 
deva come  prima,  che  Dio  non  la  cliiamava  al  matrimonio, 


CAPITOLO  SETTIMO.  335 

e  che  sarebbe  stata  felice  di  terminar  la  sua  vita  in  quel 
castello   accanto .  alla  nonna.  Si  ebbe  un  bel  dire  e  un 
lei  fare:  alla  nonna,  alla  mamma,  al  papà,  allo  zio  mon- 
signore, la  Clara  ripetè  sempre  la  medesima  solfa.  Laonde 
la  contessa,  per  quanto  ne  arrabbiasse  furiosamente  den- 
tro di  sé,   decise  di  soprastare  senza  nulla  rispondere  al 
Yenchieredo,  e  di  dare  intanto  una  voce  al  padre  Pendola, 
perchè  egli  colla  sua  meravigliosa  prudenza  le  additasse 
un   mezzo  da  convertire  la  Clara  ali* obbedienza,  senza  ri- 
correre a  maniere  violente  e  scandalose.  Peraltro,  alcunché 
di  questo  ostinato  resistere  della  zitella  al  desiderio  dei 
suoi   trapelava  di  fuori j  e  Lucilio  pareva  non  se  n'ac- 
corgesse, tanto  serbava  con  essa  le  solite  maniere,  e  il  Par- 
tistagno  compariva  alle  veglie  del  Castello  di  Fratta,  e  alla 
conversazione  di  casa  Trumier,  più  sorridente  e  glorioso 
ehe  mai.  Il  padre  Pendola,  udito  il  grave  caso,  si  offerse 
esso  stesso  a  paciere  fra  la  contessa  e  la  nobile  donzella; 
tutti  ne  concepirono  le  grandi  speranze;  e  lasciato  ch'ei 
fu  a  quattr'occhi  con  essa,  alcuno  si  fermò  per  curiosità 
ad  origliare  dietro  T uscio. 

—  Contessina,  —  principiò  a  dire  il  reverendo,  — che 
cosa  ne  dice  di  questo  bel  tempo?  — 

La  Clara  s'inchinò  un  po' confusa  per  non  saper  come 
rispondere;  ma  il  padre  stesso  la  tolse  d'impiccio  conti- 
nuando : 

—  Una  stagione  come  questa  non  l' abbiamo  goduta 
da  un  pezzo,  e  si  che  si  può  dire  di  essere  appena  usciti 
dall'inverno.  L'eccellentissimo  Senatore  mi  ha  concesso, 
anzi  doveva  dire  pregato,  di  andarne  a  visitare  il  mio  caro 
alunno,  quell'ottimo  giovane,  quel  compito  cavaliere  ch*ella 
ben  dovrebbe  conoscere.  Ma  cosi  passando  ho  voluto  ve- 
dere di  loro,  e  chieder  novella  delle  cose  di  famiglia. 

—  Grazie ,  padre,  —  balbettò  la  fanciulla  non  veden- 
dolo disposto  a  proseguire. 


336  LE  CONFESSIONI  D' UN  OTTUAGENARIO. 

Il  padre  prese  buon  augurio  da  quella  timidità ,  ar 
gometitando  che  come  le  aveà  strappato  quel  grazie ,  le 
avrebbe  poi  fatto  dire  e  promettere  ogni  cosa  che  avrebbe 
v^uto. 

—  Contessina ,  —  riprese  egli  colla  sua  voce  più  mel- 
liflua ;  —  la  sua  signora  madre  ha  riposto  in  me  qualche 
conBdenza,  e  oggi  sperava  di  udire  da  lei  quanto  il  mio 
cuore  desiderava  da  lungo  tempo.  In  quella  vece  ella  non 
mi  ha  dato  che  mezze  parole  ;  sembra  che  ella  non  abbia 
inteso  i  retti  e  santi  divisamenti  de* suoi  genitori;  ma  spero 
che  quando  io  glie  li  abbia  spiegati  meglio,  non  avrà  più 
ombra  di  dubbio  nell*  accettarli  come  comandati  dal  Signore. 

^—  Parli  purè  ;  —  soggiunse  la  Clara  con  fare  mode- 
sto, ma  tranquilla  questa  volta  e  sicura. 

—  Contessina,  ella  ha  in  mano  il  mezzo  di  ridare  la 
gioja  e  la  concordia  non  solo  a  due  illustri  famiglie ,  ma  si 
può  dire  ad  un  intero  territorio  ;  e  mi  si  vuol  far  credere 
che  per  altri  scrupoli  pietosi  ella  non  voglia  approfittarne. 
Mi  permetterà  ella  di  credere  che  non  si  interpretò  bene  la 
sua  risposta  ,  e  che  quello  che  parve  irragionevole  rifiuto 
e  scandalosa  ribellione ,  altro  non  fu  che  peritanza  di  pu- 
dore 0  impeto  di  troppa  carità? 

—  Padre,  io  non  so  forse  spiegarmi  abbastanza,  ma 
col  ripetere  le  stesse  cose  molte  volte,  spero  che  alla  fine 
mi  capiranno.  No ,  io  non  mi  sento  chiamata  al  matrimo- 
nio. Dio  mi  tragga  per  un'altra  strada:  sarei  una  cattivis- 
sima moglie,  e  posso  continuare  a  vivere  da  figliuola  dab- 
bene ;  la  mia  coscienza  mi  comanda  di  attenermi  a  quest'ul- 
timo partito. 

—  Ottimamente ,  contessina.  Io  non  sarò  certamente 
quello  che  vorrà  condannarla  di  questo  rispetto  alle  leggi 
della  coscienza.  Questo  anzi  raddoppiala  stima  ch'io  aveva 
per  lei,  e  mi  fa  sperare  che  in  seguito  ci  raccosteremo 
nelle  opinioni.  Mi  vuol  ella  permettere  che,  col  mio  umiiis- 


CAPITOLO  SETTIMO.         •*  337 

simo  ma  divotp  criterio,  rajoti  a  illuminare  quella  coscienza 
che  forse  s' è  un  pò*  turbata ,  un  pò*  oscurata  nei  tenten^ 
namc^nti,  nelle  battaglie  dei  giorni  passati?  Nessuno,  con* 
tossina,  è  tanto  santo  da  credere  ciecamente  alla  coscienza 
propria,  rifiutando  i  lumi  e  i  suggerimenti  dell' altrui.  — 

—  Parli  pure,  parli  pure,  padre  :  io  son  qui  per  ascoltar- 
la, e  per  confessare  che  avrò  torto  quando  ne  sia  persuasa. 

—  Mi  dicevano  che  è  stupida  !  —  pensava  l'ottimo 
padre  :  —  altro  che  stupida  !  Mi  accorgo  che  avrò  una 
stizzosa  gatta  da  pelare,  e  bravo  se  ci  riesco! 

—  Or  dunque  —  soggiunse  egli  a  voce  alta  —  ella 
saprà  meglio  di  me,  che  T  obbedienza  è  la  prima  legge  delle 
figliuole  coscienziose  e  timorate  di  Dio.  Onora  il  padre  e 
la  madre  se  vuoi  vivere  lungamente  sopra  la  terra;  lo  disse 
il  medesimo  Dio,  ed  ella  finora  ha  sempre  messo  in  pra- 
tica questo  divino  precetto.  Ma  l'obbedienza,  figliuola  cara, 
non  soffre  eccezioni,  non  cerca  nessuna  scappatoia;  l'ob^ 
bedienza  obbedisce;  ecco  tutto.  Ecco  la  coscienza  come 
l'intendiamo  noi,  poveri  ministri  dell'Evangelo.  — 

—  E  cosi  pure  l'intendo  anch'io;  —  rispose  uroil' 
mente  la  Clara. 

—  Che  l'avessi  persuasa  a  quest'ora?  —  pensò  di 
nuovo  il  reverendo. — Non  me  ne  fido  un  cavolo  davvero.  — 
Tuttavia  fece  le  viste  di  crederlo,  e  alzando  le  mani  al  cielo, 

—  Grazie,  diletta  figliuola  in  Cristo!  —  sclamò  — 
grazie  di  questa  buona  parola  ;  cosi  per  questa  strada  d'ab- 
negazione e  di  sacrifizio  si  tocca  l' ultimo  grado  della  per- 
fezione, cosi  sì  potrà  persuadere  con  suo  grande  vantag- 
gio che  la  potrà  diventare  ancor  più  eccellente  sposa  e 
madre  di  famiglia,  che  non  fu  fino  ad  ora  buona  e  costu- 
mata figliuola.  Oh  non  durerà  una  grande  fatica,  la  si  assi* 
curi!...  Uno  sposo,  quale  fu  destinato  a  lei  dal  cielo ,  non  ó 
si  facile  trovarlo  al  giorno  d'oggi!  L'ho  educato  io,  con- 
tessina  ;  io  l' ho  formato  colla  midolla  più  pura  del  mio  spi- 

I.  22 


338  LE  CONFESSIONI  D'  DN  OTTUJLGENARIO. 

rito,  e  colle  massime  più  sante  del  cristianesimo.  Dio  la 
vuol  rimeritare  della  sua  insigne  pietà ,  del  suo  filiale  ri- 
spetto !...  Che  egli  seguiti  a  benedirla,  e  che  egli  sia  rin- 
graziato dell'aver  permesso  a  me  di  portare  nell'anima  sua 
la  luce  della  persuasione!...  — 

Il  buon  padre,  tenendo  sempre  le  mani  e  gli  occhi 
verso  il  cielo,  si  disponeva  ad  uscire  dalla  stanza  per  recare 
alla  contessa  la  buona  novella;  ma  la  Clara  era  troppo 
sincera  per  lasciarlo  in  un  inganno  si  madornale.  La  sin- 
cerità in  quel  frangente  la  ajutò  tanto  bene  quanto  la  fur- 
beria, perchè  il  buon  padre  fidava  appunto  neh  suo  scarso 
coraggio  e  nell' innocente  semplicità,  e  pensava  che  si  sa* 
rebbe  lasciata  credere  persuasa,  per  la  ritrosia  di  dovergli 
contraddire.  Fu  adunque  molto  maravigliato  di  sentirsi  fer- 
mare per  una  manica  dalla  fanciulla  ;  e  capi  che  cosa  an- 
nunziava quel  gesto.  Tuttavia  non  volle  darsi  per  disperato, 
e  si  volse  con  un'  unzione  veramente  paterna. 

—  Che  cosa  ha,  figliuola?  —  diss'egli  inzuccherando 
ogni  parola  con  un  sorriso  serafico.  — Ah  capisco  !  vuol  esser 
lei  la  prima  à  recare  a'  suoi  genitori  una  tanta  consolazione  ! 
Dopo  averli  martoriati  tanto,  forse  a  fin  di  bene ,  le  parrà 
giusto  di  gettarsi  a'  loro  piedi,  di  implorare  perdono,  di  as- 
sicurarli della  sua  sommissione  filiale  !  Andiamo  dunque  ; 
venga  pure  con  me. 

—  Padre  —  rispose  la  Clara  per  nulla  sgomentita  da 
questa  finta  sicurezza  del  predicatore  —  io  forse  intendo 
r  obbedienza  in  un  modo  differente  dal  suo.  A  me  pare 
che  obbedire  sia  un  arrendersi  oltreché  nella  lettera ,  anche 
nello  spirito  ai  comandamenti  dei  superiori.  Ma  quando 
uno  di  questi  comandamenti  sentiamo  di  non  poterlo  os- 
servare pienamente ,  sarebbe  ipocrisia  fingere  di  piegarvisi 
coir  apparenze  ! 

—  Ah  figliuola  mia  !  cosa  dice  mai  !  sono  sottigliezze 
scolastiche.  San  Tommaso... 


CAPITOLO  SETTIMO.  339 

—  San  Tommaso  fu  un  gran  santo,  ed  io  Io  rispetto 
'^  lo  venero.  Quanto  a  me,  ripeto  a  lei  quello  che  dovetti 
<lire  alla  signora  madre,  alla  nonna,  al  papà  ed  allo  zio. 

lo  non  posso  promettere  di  amare  un  marito  che  non  potrò 
cimare  mai.  Obbedire  nel  concedermi  a  questo  marito  sa- 
rebbe un  obbedire  col  corpo,  colla  bocca,  ma  col  cuore  no. 
Col  cuore  non  potrei  mai.  Laonde  mi  permetterà,  padre, 
Jii  rimanere  zitella. 

—  Oh  contessina  I  badi  e  torni  a  badare  1  II  suo  ra-  * 
^ionamento  pecca  nella  forma  e  nella  sostanza.  L*obbe- 
xlienza  non  ha  la  lingua  cosi  lunga. 

—  L'obbedienza  quando  è  interrogata  risponde,  ed  io 
non  chiamata  non  avrei  risposto  mai,  glie  lo  assicuro,  re- 
verendo padre! 

—  Alto  là,  contessina!  ancora  una  parola!  Ho  da 
olirle  tutto?...  Ho  dunque  da  spiegarle  tutta  la  virtù  che  si 
.può  cristianamente  pretendere  da  uùa  figliuola  esemplare?.. 
Ella  sì  professa  pronta  ad  obbedire  tutti  quei  comandi  dei 
suoi  genitori,  che  si  sente  capace  di  eseguire.  Ottimamen- 
le ,  figliuola!...  Ma  che  cosa  le  comandano  i  suoi  genitori? 
Le  comandano  di  sposare  un  giovine  che  le  viene  profferto, 
nobile,  dabbene,  ricco,  costumato,  dall* alleanza  col  quale 
proverranno  grandi  beni  a  tutte  e  due  le  famiglie  e  ali*  in- 
tero paese!...  Quanto  al  suo  cuore,  essi  non  lo  comandano 
punto.  Al  cuore  ci  penserà  ella  in  seguito;  ma  la  religione 
vuole  che  la  si  pieghi  intanto  in  quello  che  può,  e  stia 
certa  che,  come  premio  di  tanta  sommessione.  Dio  le  lar- 
girà anche  la  grazia  di  adempiere  perfettamente  tutti  i  do- 
veri del  suo  nuovo  stato.  — 

La  Clara  rimase  qualche  tempo  perplessa  a  questo 
sotterfugio  del  moralista  ;  tantoché  egli  riacquistò  qualche 
lusinga  di  averla  piegata,  ma  la  sua  vittoria  fu  assai  breve, 
perchè  brevissima  fu  la  perplessità  della  giovine. 

—  Padre  —  riprese  ella  col  piglio  risoluto  di  chi  con- 


340  LE  CONFESSIONI  D' UN  OTTUAGENARIO. 

chiude  una  disputa  e  non  vuol  più  sentirne  parlare— che 
cosa  direbbe  ella  d'un  tale,  che  bersagliato  dai  debiti  e 
nudo  di  ogni  altra  cosa,  si  facesse  mallevadore  d'otlanta- 
mila  ducati  per  Tindoraane?...  Per  me  io  lo  direi  o  un 
pazzo  0  un  furfante.  Ella  mi  ha  capito»  padre.  Conscia  della 
mia  povertà,  io  non  farò  malleveria  d'un  soldo. — 

Ciò  dicendo  la  Clara  s*  inchinava ,  facendo  atto 
d'uscire  a  sua  volta.  E  il  reverendo  voleva  a  sua  volla 
trattenerla  con  altre  parole ,  con  altre  obbiezioni  ;  ma  com- 
prendendo che  avrebbe  fatto  un  buco  nell'acqua  si  ac- 
contentò di  uscirle  dietro ,  col  desolato  contegno  del  cane 
da  caccia,  che  torna  al  padrone  senza  riportargli  la  selvag- 
gina inutilmente  cercata.  Coloro  che  origliavano  dietro 
l'uscio  aveano  fatto  appena  a  tempo  di  ricoverarsi  in  tinello; 
ma  non  furono  cosi  destri  da  nascondere  che  sapevano 
tutto.  Il  padre  Pendola  non  erasì  ancora  accostato  all'orec- 
chio della  contessa,  che  già  costei  s'era  buttata  sulla  Clara 
con  ogni  sorta  di  minaccio  e  d'improperi;  tantoché  molli 
accorsero  dalla  cucina  allo  strepito.  Ma  allora  il  marito  e 
il  cognato  diedero  opera  a  frenarla ,  e  il  padre  Pendola 
colse  il  momento  opportuno  di  battersela ,  lavandosene  k 
mani  come  Pilato. 

Partito  che  fu,  l'intemerata  toccò  a  lui  ;  e  la  sig^nora 
si  sfogò  a  gridarlo  un  ipocritone,  un  disutile,  uno  sfac- 
ciato, che  l'avea  adoperata  per  ottenere  quanto  cerca- 
va, e  allora  l'abbandonava  nell'imbarazzo  colla  sua  faccia 
tosta.  Monsignore  supplicava  per  carità  la  cognata  che 
smettesse  d'insolentire  un  abate,  che  in  pochissimi  gi^rn» 
di  dimora  a  Portogruaro,  avea  già  preso  il  soprawe»^^ 
negli  atfari  del  Clero  e  quasi  fin'  anco  in  quelli  della 
Curia.  Ma  le  donne  hanno  ben  altro  pel  capo  quando 
prude  loro  la  lingua.  Ella  volle  versar  fuori  tutta  1>  so- 
vrabbondanza del  suo  fiele  ,  prima  di  badare  ai  consigli  del 
cognato.  Indi  acchetata  su  questo  argomento,  tornòaram- 


CAPITOLO  SETTIMO.  341 

pognare  la  Clara  ;  ed  essendo  tornati  pei  fatti  loro  i  curiosi 
della  cucina ,  anche  il  papà  e  lo  zio  si  misero  intomo  alla 
giovinetta  tormentandola  malamente.  Ella  sopportava  tutto 
non  già  con  la  fredda  rassegnazione  che  move  il  dispetto, 
ma   col  vero   dolore  di  chi  vorrebbe  e  non  può  accon- 
tentare altrui  di  quanto  gli  vien  ricchiesto.  Un  tal  martirio 
durò  per  lei  molti  giorni;  e  la  contessa  se  Tera  legata  ai 
dito  che  Tavrebbe  sposata  al  Yenchieredo,  o  sarebbe  cac- 
ciata in  un  convento  senza  misericordia.  Già  si  cominciava 
anche  a  mormorare  di  Lucilio  più  forte  che  mai  ;  e  il  gio- 
vine doveva  serbarsi  più  prudente  che  per  lo  addietro  nelle 
sue  visite.  Ma  sparsasi  intorno  la  notizia  dell'ostinato  ri- 
fiuto della  Clara  ad  imparentarsi  col  Yenchieredo  ,  furono 
anche  parecchi  che  ne  accagionarono  un  segreto  amore  da 
lei  concepito  pél  Partistagno.  Fra  questi  primo  era  il  Par- 
tistagno  stesso,  il  quale,- avuta  contezza  della  cosa,  capitò 
al  castello  più  sorridente  e  pettoruto  del  solito;  egli  guar- 
dava d'alto  in  basso  tutta  la  famiglia,  e  nelle  tenere  oc- 
chiate che  teneva  in  serbo  per  la  Clara ,  non  si  avrebbe 
potuto  defìnire  se  T amore  soverchiasse  la  compassione,  o 
viceversa.  Il  fatto  sta  che  anche  alla  contessa  balenò  que- 
st'ipotesi nel  cervello;  e  poiché  non  si  degnava  di  sospet- 
tare intorno  a  Lucilio ,  essa  gli  parve  abbastanza  fondata. 
Ma  quel  benedetto  Partistagno  non  si  decideva  mai  a  fare 
un  passo  innanzi.  Erano  anni  che  lavorava  colle  sue  oc- 
chiate, co*  suoi  sorrisi,  senza  che  si  aprisse  per  nulla  T ani- 
mo suo.  Raimondo  invece  veniva,  si  può  dire,  coir  anello 
in  mano;  e  non  si  trattava  che  di  accennare  un  si,  per- 
ch'egli  fosse  beato  e  riconoscente    di  poterlo  dare  alla 
Clara.  Queste  considerazioni  non  diminuivano  punto  il  mal 
sangue  della  signora  verso  la  figlia;  tanto  più  che  anche 
le  ultime  vicende  non  sembravano  aver  dato  fretta  alcuna 
ni  glorioso  castellano  di  Lugugnano . 

Un  giorno  pertanto  che  i  Frumier  avevano  invitato  a 


342  LE  CONFESSIONI  D' tJN  OTTUÀ.GENARIO. 

pranzo  i  parenti  di  Fratta,  per  isvagarli  da  questi  dispiaceri 
domestici,  l'illustrissimo  signor  conte  fu  oUreraodo  in- 
quieto di  vedersi  chiamar  dal  cognato  in  uno  stanzino  appar- 
tato. Ogni  volta  che  gli  accadeva  di  doversi  dividere  dal 
fido  Cancelliere,  si  sa  ch'egli  rimaneva  come  una  candela 
senza/ stoppino.  Tuttavia  fece  di  necessità  virtù,  e  con 
molti  sospiri  segui  il  cognato  ov'egli  lo  voleva.  Questi  ri- 
chiusa la  porta  a  doppio  giro  di  chiave,  tirò  giù  le  corti- 
nette  verdi  della  finestra ,  aperse  con  gran  precauzione  il 
cassetto  più  segreto  dello  scrittoio ,  ne  trasse  un  piego , 
e  glielo  porse  dicendogli  : 

-^  Leggete;  ma  per  pietà  silenzio!  mi  affido  a  voi 
perchè  so  chi  siete. — 

Il  povero  conio  ebbe  gli  occhi  coperti  da  una  nuvola, 
fregò  e  rifregò  colla  fodera  della  veste  le  lenti  degli  oc- 
chiali più  per  guadagnar  tempo  che  per  altro ,  ma  alla  fine 
con  qualche  fatica  riuscì  a  decifrare  lo  scritto.  Era  un  ano- 
nimo, uomo  a  quanto  sembrava  di  grande  autorità  nei  con- 
sigli della  Signoria,  che  rispondeva  confìdenzialmente  al 
nobile  Senatore  intomo  alla  grazia  da  implorarsi  pel  vec^ 
chio  Venchieredo.  Si  stupiva  prima  di  tutto  dell'idea:  non 
era  quello  il  tempo  che  la  Repubblica  potesse  sguinza- 
gliare i  suoi  nemici  più  accaniti,  quando  appunto  si  occu- 
pava a  spiarli  ed  a   renderli  impotenti  per  quanto  era 
fattibile.  I  castellani  dell'alta  erano  tutti  male  affetti  alia 
Signoria;  l'esempio  del  Venchieredo  avrebbe  servito  a  cor- 
reggerli ,  fors'  anche  non  bastava ,  e  con  soverchia  indul- 
genza erasi  preservata  la  famiglia  di  lui  dagli  effetti  della 
condanna.  Nulla  è  pernicioso  più  della  potenza  concessa 
agli  attinenti  dei  nostri  nemici;  bisogna  sempre  tagliare  il 
male  nelle  radici  perchè  non  rigermogli.  Solo  di  non  aver 
fatto  questo  si  pentiva  la  Signoria.  Del  resto ,  non  pa^ 
lava  al  senatore  che  era  superiore  ad  ogni  sospetto,  e  tratto 
in  quella  faccenda  da  suggestioni  e  preghiere  altrui,  ©• 


CAPITOLO  SETTIMO.  343 

badassero  bene  gli  amici  del  Vencbieredo  a  tìoii  lasciar 
travedere  in  una  soverchia  benevolenza  verso  di  questo  la 
loro  fedeltà  tentennante,  e  le  opinioni  intinte  forse  di 
quella  massime  sovvertitrici,  che  venute  d' oltremonti  mi- 
nacciavano di  rovina  gli  antichi  e  venerabili  ordini  di  San 
Marco.  In  tempi  ditficili  maggiore  la  prudenza;  questo  a 
loro  norma,  perché  Tlnquisizione  di  Stato  vegliava  senza 
rispetto  per  alcuno. 

Il  senatore,  nella  sua  qualità  di  patrizio  veneziano, 
tenea  dietro  con  orgoglio  ai  diversi  sentimenti  di  maravi- 
glia ,  di  dolore ,  di  costernazione  che  si  dipingevano  in 
viso  al  cognato,  mano  a  mano  che  rilevava  qualche  periodo 
di  quella  lettera.  Finita  ch'egli  la  ebbe  il  foglio  gli  cadde 
di  mano,  e  balbettò  non  so  quali  scuse  e  proteste. 

—  State  tranquillo  —  soggiunse  il  senatore  racco- 
gliendo il  foglio,  e  mettendogli  una  mano  sulle  spalle  ;  é  un 
avvertimento  e  nulla  più,  ma  vedete  che  fu  quasi  una  grazia 
del  cielo ,  che  la  vostra  figliuola  si  rifiutasse  a  quel  matri- 
monio. Se  avesse  acconsentito,  a  quest'ora  si  sarebbero  già 
celebrate  le  nozze.... 

—  No ,  per  tutti  i  Santi  del  cielo  !  —  sclamò  il  conte 
con  un  gesto  di  raccapriccio.  —  Sedila  le  volesse  ora,  e 
se  mia  moglie  con  tutte  le  sue  furie  pretendesse  di  cele- 
brarle, con  due  sole  parole  io  vorrei... 

—  Ps ,  ps ,  —  fece  il  senatore.  —  Ricordatevi  che  è 
affare  delicato.  — 

Il  castellano  rimase  colla  bocca  aperta  come  il  fan- 
ciuUino  colto  in  flagranti  ;  ma  poi  cacciò  giù  qualche  cosa 
che  aveva  in  gola,  e  soggiunse: 

Insomma  Dio  sia  benedetto  che  ci  ha  voluto  bene  ; 

e  siamo  salvi  da  un  gran  pericolo.  Mia  moglie  saprà  che  per 
ragioni  forti,  nascoste,  stringentissime,  di  quel  matrimonio 
non  bisogna  più  parlarne,  come  d'una  faccenda  non  mai 
sognala.  Ella  è  prudente,  e  si  regolerà!...  Cospettonaccio  ! 


344  LE  CONFSSSIONI  D^  UN  OTTUAGENARIO. 

ho  paura  che  la  si  fosse  fatta  infinocchiare  da  quel  benedetlo 
padre  Pendola  !  — 

Qui  egli  si  tacque  e  rimase  colia  bocca  aperta  un*  al 
tra  volta,  perchè  ad  uno  sberleffo  del  senatore  conQt)be  di 
esser  per  dire  o  di  avere  già  detto  qualche  castronerìa. 

—  In  confidenza,  —  gli  rispose  il  Frumier  con  quel 
pigUo  di  superiorità  che  ha  il  maestro  sullo  scolare  —  da 
certe  frasi  sfuggite  al  degnissimo  padre,  io  credo  che  non 
per  nulla  lo  si  avesse  messo  alle  coste  del  giovine  Venchie- 
redo  1 . . .  Potrebbe  anche  darsi  che  vedendo  vostra  moglie 
incapriccita  di  dare  a  costui  la  sua  figliuola,  egli  avesse 
fatto  le  viste  di  secondarla.  Ma  poi,  mi  capite,  egli  voleva 
bene  a  voi,  egli  voleva  bene  à  me...  e  senza  violare  le  con- 
venienze. . .  Insomma  quel  colloquio  da  lui  tenuto  colla 
Clara... 

—  Ma  no  !  io  era  dietro  Y  uscio,  e  vi  posso  assicurare... 
—  ripigliò  il  conte. 

—  Eh  cosa  sapete  mai  voi?  —  gli  die'  sulla  voce  il 
senatore.  —  Son  mille  le  maniere  di  dire  una  cosa  colle 
labbra,  e  farne  capire  un*  altra  o  colla  fìsonomia  o  con  certe 
reticenze...  Il  padre  sospettava  forse  che  voi  e  vostra  moglie 
stavate  ad  ascoltare  #  ma  del  resto  io  vi  posso  assicurare, 
che  se  quel  matrimonio  non  é  andato  innanzi,  un  gran  me- 
rito ne  viene  a  lui. 

—  Oh  benedetto  quel  caro  padre,  io  lo  ringrazierò... 

—  Per  carità  !  bella  cosa  che  fareste  !  Dopo  tutta  la 
cura  ch*ei  prese  per  nascondersi,  e  per  credere  anzi  eh*  egli 
approvava  il  vostro  disegno  !  !  Davvero,  alle  volte  siete  un  bel 
furbo  !  — 

Per  questa  volta  tanto,  chi  fosse  il  più  furbo  non  lo 
saprei  dire.  Il  padre  Pendola,  avendo  sentito  a  tavola  il 
giorno  prima  la  subita  disapprovazione  data  dal  senatore  al 
matrimonio  di  sua  nipote  col  Venchieredo,  benché  lo  avesse 
anch*  egli  approvato  in  fino  allora,  avea  subodorato,  se  non 


CAPITOLO  SETTIMO.  345 

la  lettera  da  Venezia,  certo  qualche  cosa  di  simile.  Perciò 
con  mezze  parole,  con  atti  del  capo  e  con  altri  mezzi  di  suo 
grado,  avea  dato  ad  intendere  al  senatore  tutto  il  rovescio 
di  quello  eh*  era  stato.  E  questi  poi,  levandosi  da  tavola, 
gli  avea  stretto  la  mano  in  modo  misterioso  dicendogli  : 

•— -  Ho  capito,  padre  ;  la  ringrazio  a  nome  dei  miei  co- 
gnati !  ^  Se  il  senatore  era  furbo,  e  ne  avea  dato  grandi  prove 
nella  sua  lunga  vita  pubblica  e  privata,  certo  fu  quello  il 
caso  di  riscontrar  vero  il  proverbio,  che  tutti  abbiamo  du« 
rante  un  giorno  il  nostro  quarto  d*ora  di  minchioneria. 
Non  V*  è  poi  anche  ladro  cosi  astuto,  che  non  possa  essere 
derubato  da  uno  più  astuto  di  lui. 

Finito  il  colloquio  fra  i  due  cognati ,  e  abbruciata  di- 
ligentemente la  lettera  fatale,  tornarono  in  sala  da  pranzo, 
discorrendo  della  Clara  e  della  vera  fortuna  che  la  si  po- 
tesse accasare  in  casa  Partistagno.  II  conte  aveva  qualche 
scrupolo,  perché  tutti  i  parenti  di  questo  giovine  non  erano 
sul  buon  libro  della  Serenissima  ;  ma  il  senatore  obiettava 
che  non  cadesse  in  soverchi  timori ,  che  erano  parenti 
lontani,  e  che  finalmente  il  giovine  col  suo  contegno  si  di- 
mostrava cosi  ossequioso  ai  magistrati  della  Repubblica, 
che  gli  avrebbe  non  che  altro  fatto  onore  anche  da  questo 
lato. 

—  C'è  poi  un  altro  guaio;  —  soggiungeva  il  conte; 

—  che  per  quanto  si  creda  la  Clara  innamorata  di  lui  ed 
egli  di  lei ,  non  si  vede  mai  che  si  disponga  a  manife- 
starsi. 

—  Per  questo  ci  penserò  io;  —  rispose  il  senatore. 

—  Quel  giovine  mi  piace,  perché  avremmo  bisogno  di  si- 
mil  gente,  devota  e  rispettosa  si ,  ma  forte  e  coraggiosa. 
Lasciatemi  fare,  egli  si  manifesterà  presto. 

Per  quel  giorno  si  misero  da  un  canto  questi  discorsi  ; 
e  solamente  la  sera,  nel  silenzio  dei  letto  nuziale,  il  conte 
s*  arrischiò  di  accennare  alla  moglie  d*  uq  grave  e  miste- 


346  Lb  CONFESSIONI  d'un  ottuagenario. 

rioso  perìcolo  da  cui  il  rifiuto  della  Clara  al  Venchieredo 
li  aveva  salvati.  La  signora  voleva  saperne  di  più,  e  grac- 
chiava di  non  volerne  credere  un'acca  ;  ma  non  appena  il 
marito  ebbe  bisbigliato  il  nome  dell*  eccellentissimo  sena- 
tore Frumier,  la  si  rifece  credula  e  buona,  né  s'incaponì 
di  più  a  indovinare  quello  che  Tillustre  cognato  teneva  av- 
volto neir  arcano  impenetrabile.  Le  disse  anche  il  marito, 
che  questi  si  mostrava  persuaso  dello  sposalizio  di  Clara 
col  Partistagno^  e  che  si  disponeva  anzi  ad  adoperarsi  per- 
chè il  giovine  venisse  ad  una  domanda  formale.  I  due  co- 
niugi ebbero  un  assalto  comune  di  contentezza  matrimoniale , 
la  quale  non  voglio  immaginarmi  quanto  andasse  oltre.  La 
miglior  contentezza  tuttavia  fu  per  la  Giara,  la  quale,  senza 
eh*  ella  ne  sapesse  il  perchè,  rimase  dall'essere  tormentata, 
ed  ebbe  qualche  giorno  di  tregua  per  poter  corrispondere 
con  nessuna  superbia  alle  occhiate  riconoscenti  ed  appas^ 
sionate  indirizzatele  alla  sfuggita  da  Lucilio. 

Intanto  il  senatore  avea  mantenuto  la  sua  promessa 
di  ingegnarsi  con  ogni  maniera  peichè  il  Partistagno  do- 
mandasse finalmente  la  mano  della  Clara.  La  correggitrice, 
che  era  la  consigliera  del  giovine,  fu  beata  di  aiutare  in  ciò 
il  nobiluomo  Frumier,  e  seppe  cosi  bene  comraovere  la 
bontà  e  la  vanagloria  che  erano  le  doti  principali  di  quello, 
da  riescir  nelF  intento  più  presto  che  non  si  sperava.  U  Par- 
tistagno s'impietosì  al  pensiero  di  lasciare  una  donzeìÌB 
morir  d'amore  per  lui,  insuperbi  di  essere  tenuto  degno  di 
diventare  nipote  di  un  senatore  di  Venezia,  e  confessò  che 
egli  pure  era  invaghito  da  gran  tempo  della  donzella,  e  che 
soltanto  una  pigrizia  naturale  lo  avea  trattenuto  dal  togliere 
quell'amore  alla  sua  sfera  platonica.  Pronunciata  quest'ul- 
tima frase,  il  giovine  sbuffò  come  per  la  gran  fatica  che 
ci  avea  messo  ad  architettarla. 

—  Dunque  animo,  e  facciamo  presto  —  gli  soggiunse 
la  dama.  Ed  egli  prese  commiato  da  lei,  colle  più  sincere 


CAPITOLO  SETTIMO.  347 

assicurazioni  che  lo  stato  della  zitella  gli  faceva  compassio- 
ne ,  e  che  si  avrebbe  dato  ogni  fretta. 

Ma  i  Partistagno  nascevano  tutti  col  cerimoniale  in 
testa  ;  e  prima  che  il  giovine  avesse  preparato  tutti  gli  in- 
gredienti necessari!  ad  una  domanda  solenne  di  matrimoniò, 
passarono  de*  giorni  assai.  In  quel  frattempo  veniva  a  Fratta, 
secondo  il  solito ,  e  guardava  la  Clara ,  come  la  castalda 
usa  guardare  il  pollo  d'India  da  lei  tenuto  in  pastura  pel 
convito  pasquale.  Un  giorno  finalmente  sopra  due  palafreni 
bianchi  bardati  d*  oro  e  di  porpora,  due  cavalieri  si  presen- 
tarono al  ponte  levatoio  del  castello.  Henichetto  corse  a 
tutte  gambe  in  cucina  per  dare  1*  annunzio  della  solenne 
comparsa,  mentre  i  due  cavalieri  gravi  e  pettoruti  s*  avan- 
zavano verso  le  scuderìe.  L' uno  era  il  Partistagno  col  cap- 
pello a  tre  punte  piumato,  coi  merletti  della  camicia  che 
gli  uscivano  una  spanna  fiiorì  dello  sparato,  e  con  tanti 
anelli,  spilli  e  spilloni,  che  pareva  addirìttura  un  cuscinetto 
da  signore.  Lo  accompagnava  un  suo  zio  materno,  uno  dei 
mille  baroni  di  Cormons,  vestito  tutto  a  nero  con  ricami 
d'  argento  come  portava  la  solennità  del  suo  ministero.  Il 
Partistagno  rimase  ritto  a  cavallo  come  la  statua  di  Gatta- 
melata,  mentre  Taltro  scavalcava,  e  consegnate  le  redini  al 
cocchiere,  entrava  per  la  porta  dello  scalone  che  gli  veniva 
spalancata  a  due  battenti. 

Fu  introdotto  nella  gran  sala,  ma  dovette  aspettare 
qualche  poco  perchè  anche  i  conti  di  Fratta  sapevano  il 
galateo,  e  non  volevano  mostrarsi  da  meno  dei  loro  no- 
bilissimi ospiti.  Finalmente  il  conte,  con  una  giubba  tes- 
suta letteralmente  dì  galloni ,  e  la  contessa  con  venti  brac- 
cia di  nastro  rosa  sulla  cuffia,  gli  si  presentarono  con  mille 
scuse  dell*  involontaria  tardanza.  La  Clara  vestita  di  bianco, 
e  pallida  come  la  cera,  veniva  a  mano  della  mamma;  il 
cancelliere  e  monsignor  Orlando,  che  avea  fra  mano  il 
tovagliolo  e  lo  nascose  in  una  tasca  deirabito,  stavano 


348  LE  G0NFB8AI0NI  D*  UN  OTTUAGENARIO. 

ai  due  lati.  Successe  un  profondo  silenzio  con  grandi  inchini 
d*ambo  le  parti;  pareva  che  si  apprestassero  a  ballare 
din  minuetto.  Io,  la  Pisana  e  le  cameriere  che  stavamo 
ad  osservare  dalle  toppe  delle  porte,  eravamo  allibiti  per 
i*  imponenza  di  quella  scena.  U  signor  barone  si  mise  una 
.mano  sul  petto,  e,  protesa  T  altra  innanzi,  recitò  maravi- 
gliosamente la  sua  parte. 

—  A  nome  di  mio  nipote  T  illustrissimo  ed  eccdlen- 
tissimo  signor  Alberto  di  Partistagno,  barone  di  Dorsa, 
giurisdicente  di  Fratta,  decano  di  san  Marco  ec.  ec.  io 
barone  Duringo  di  Caporetto  ho  Tenore  di  chiedere  la  mano 
di  sposa  dell*  illustrissima  ed  eccellentissima  dama  la  con- 
tessa Clara  di  Fratta ,  figlia  dell'  illustrissimo  ed  eccellen- 
tissimo signor  conte  Giovanni  di  Fratta  e  della  nobildonna 
Cleonice  Navagero. 

Un  mormorio  di  approvazione  accolse  queste  parole, 
e  le  cameriere  furono  li  li  per  battergli  le  mani.  Pareva 
proprio  di  essere  ai  burattini.  La  contessa  si  volse  alla 
Clara  che  le  aveva  stretta  la  mano,  e  sembrava  essere  più 
vicina  a  morire  che  a  maritarsi. 

—  Mia  figlia  —  prese  ella  a  rispondere  —  accoglie 
con  gratitudine  T onorevole  offerta,  e... 

—  No,  madre  mia,  —  la  interruppe  la  Clara  con  voce 
soffocata  dai  singhiozzi,  ma  nella  quale  la  forza  della  vo- 
lontà signoreggiava  il  tremore  della  commozione  e  del  ri- 
spetto: —  No,  madre  mia,  io  non  mi  mariterò  mai...  io 
ringrazio  il  signor  barone,  ma... 

A  questo  punto  le  mori  la  voce ,  le  si  estinse  sul  volto 
ogni  colore  di  vita,  e  le  ginocchia  accennavano  di  mancarle. 
Le  cameriere ,  non  pensando  che  cosi  davano  a  divedere 
di  essere  state  in  ascolto ,  si  precipitarono  nella  sala  gri- 
dando —  la  padroncina  muore  I  la  padroncina  muore  !  — 
e  la  raccolsero  fra  le  braccia.  Dietro  esse  entrammo  curio- 
samente io,  la  Pisana,  e  quanti  altri  dietro  di  noi  s'erano 


CAPITOLO  SETTIMO.  349 

accalcati  via  via  per  goder  lo  spettacolo.  La  contessa  fre- 
meva e  stringeva  i  pugni ,  il  conte  piegava  di  qua  e  di  là 
come  una  banderuola  che  ha  perduto  V  equilibrio ,  il  can- 
cellim*e  gli  stava  dietro  quasi  per  puntellarlo  se  accennasse 
cadere;  monsignore  tratto  di  tasca  il  tovagliolo  se  ne 
asciugava  la  fronte;  e  il  barone  solo  restava  imperterrito  col 
suo  braccio  steso;  come  fosse  stato  lui  che  con  quel  ma- 
gico gesto  avesse  prodotto  quel  general  parapiglia.  La  con- 
tessa s'adoperò  un  istante  intorno  alla  figlia  per  farla  rin- 
venire, e  comandarle  il  rispetto  e  Tubbidienza;  ma  vedendo 
eh* ella,  appena  tornata  in  sé,  accennava  col  capo  di  no,  e 
sveniva  quasi  di  nuovo,  si  volse  al  barone  con  voce  soffocata 
dalla  stizza  é 

—  Signore,  —  gli  disse  —  ella  vede  bene;  un  im- 
preveduto accidente  ha  guastato  la  festa  di  questo  giorno; 
ma  io  posso  assicurarla  a  nome  di  mia  figlia  che  mai  don- 
zella non  fu  cosi  onorata  da  offerta  alcuna ,  come  essa  dalla 
domanda  fattale  in  nome  dell'  eccellentissimo  Partistagno. 
Egli  può  contare  d*aver  fmó  d*ora  una  sposa  ubbidiente  e 
fedele.  Soltanto  lo  prego  di  differire  a  momento  più  oppor- 
tuno la  sua  prima  visita  di  fidanzato.  — 

Le  cameriere  trascinarono  allora  fuori  della  sala  la  pa- 
droncina,  la  quale  benché  quasi  esanime  seguitava  a  di- 
niegare  colle  mani  e  col  capo.  Ma  il  barone  non  le  badava 
più  che  a  qualunque  altro  mobile  della  casa:  cosi  egli  si  ac- 
cinse a  recitare  la  seconda  ed  ultima  parte  della  sua  ora- 
zione. 

—  Ringrazio  —  egli  disse  —  a  nome  di  mio  nipote  la 
nobile  sposa,  e  tutta  T eccellentissima  sua  famiglia  deironore 
fattogli  di  accettarlo  per  isposo.  Fatte  le  pubblicazioni  di 
metodo,  si  celebrerà  il  matrimonio  nella  cappella  di  questo 
castello  giurisdizionale  di  Fratta.  Io  barone  di  Caporetto  mi 
offro  fin  d'adesso  per  compare  dell'anello,  e  che  le  bene- 
dizioni del  Cielo  piovano  benigne  sul  felicissimo  innesto 


350  LE  CONFE88IOMI  D'  UN  OTTUÀOfKAillO. 

delie  illustri  ed  antìchissime  case  di  Fratta  e  di  Parti- 
stagno.  — 

Li  un  triplice  inchino ,  un  giro  sui  tacchi ,  e  il  nobile 
barone  Duringo  andò  giù  per  la  scala  con  tutta  la  maestà 
con  cui  era  salito. 

—  E  cosi?  —  disse  il  nipote  apprestandosi  a  scendere 
d'arcione. 

—  Rimanti,  nipote  mio;  —  rispose  il  barone  tratte- 
nendolo dallo  smontare^  e  ];isalendo  egli  stesso  sulla  sua  ca- 
valcatura —  Per  oggi  ti  dispensano  dalla  visita  di  fidansato. 
Alla  sposa  é  venuto  male  per  la  consolazione  ;  io  sono  ancora 
tutto  commosso. 

—  Dice  davvero?  —  soggiunse  il  Partistagno  rosso  di 
piacere. 

—  Guarda  !  —  ripigliò  il  barone  accennandogli  due 
occhietti  umidi  e  sanguigni,  che  dicevano  di  esser  soliti  a 
vedere  il  fondo  di  molti  bicchieri.  — Dubito  di  aver  pianto I 

—  Crede  che  basterà  la  collana  di  diamanti  pel  regalo 
di  nozze?  —  gli  domandò  il  nipote  avviandosi  di  paro  a 
lui  fuori  del  castello. 

—  In  vista  di  questo  nuovo  incidente  aggiungeremo 
il  fermaglio  di  smeraldi,  —  rispose  il  barone.  —  I  Parti- 
stagno  devono  farsi  onore,  ed  essere  riconoscenti  ali*  amore 
che  sanno  inspirare.  — 

Cosi  andarono  fino  a  Lugugnana,  divisando  lo  splen- 
dore delle  feste  che  si  sarebbero  celebrate  noli*  occasione 
delle  nozze.  Ma  qual  fu  lo  stupore  d'ambidue,  quando  a^ 
giorno  dopo  ricevettero  una  lettera  del  conte  di  Fratta,  clie 
palesava  loro  il  suo  dispiacere  per  la  volontà  espressa  dalia 
figlia  di  consacrare  la  sua  verginità  al  Signore  in  un  con- 
vento! 11  giovine  dubitava  che  mai  donzella  al  mondo  fosse 
capace  di  anteporre  un  convento  a  lui;  ma  di  ciò  dovette 
allora  persuadersi,  e  ne  rimase  un  pò*  raumiliato.  Peggio 
poi  fu  quando  perle  ciarle  della  gente  venne  a  sapere, che 


CAPITOLO  SETTIMO.  351 

non  la  donzella  Toleva  ritirarsi  in  monastero,  ma  che  i  suoi 
volevano  cacciarvela  in  castigo  dello  aver  rifiutato  un  bel 
partito  come  il  suo,  e  che  Lucilio  Vianello  era  il  rivale  che 
gli  contrastava  il  cuore  della  Clara.  Il  barone  scappò  fino  a 
Caporetto  per  nasconderci  la  sua  vergogna  >  il  Partistagno 
rimase  per  gridare  a  tutti  i  canti  della  provincia ,  che  di 
Lucilio,  della  Clara,  e  de* suoi  parenti  si  sarebbe  vendi- 
cato; e  che  guai  a  loro,  se  monaca  o  smonacata  non  gli 
mandavano  a  casa  la  sposa  !  Egli  continuava  a  dire  che 
dell'  umore  di  questa  era  certissimo  ;  com'  era  anche  certo 
che  il  malanimo  de'  suoi  e  le  cattive  arti  del  dottorino  la 
impedivano  dal  manifestarglielo. 

A  Portogruaro  intanto  vi  fu  gran  consiglio  di  fami- 
glia in  casa  Frumier  su  quello  che  doveva  farsi,  e  il  caso 
era  abbastanza  nuovo,  perché  di  donzelle  allora  che  si  op- 
ponessero con  tanta  pertinacia  al  voler  dei  parenti,  non  ve 
n*  erano  tante.  Si  voleva  ricorrere  al  vescovo ,  ma  il  padre 
Pendola  scartò  pel  primo  questo  parere.  Tutti  furono  taci* 
tamente  d'accordo,  che  pur  troppo  la  voce  della  gente  di- 
ceva il  vero,  e  che  Lucilio  Vianello  era  la  pietra  dello  scan- 
dalo. Allontanare  lui  non  si  poteva;  si  trattava  dunque  di 
allontanare  la  Clara.  Il  Frumier  aveva  vuoto  il  suo  palazzo 
di  Venezia,  e  la  contessa  non  parve  malcontenta  d'andare 
ad  abitarlo.  Dopo  molte  parole  si  decise  dunque  che  si  sa- 
rebbero trasferiti  a  Venezia.  Ma  per  togliere  ogni  solennità 
e  ogni  occasione  di  grandi  spese,  solamente  essa  e  la  fi- 
glia si  sarebbero  accasate  colà ,  e  la  famiglia  avrebbe  con- 
tinuato a  dimorare  a  Fratta.  Ella  si  lusingava  che  i  grilli 
sarebbero  usciti  di  capo  alla  Clara,  e  se  ciò  non  avveniva, 
c'erano  conventi  in  buon  numero  a  Venezia  dove  farle 
mettere  giudizio.  Il  conte  si  lamentò  un  poco  di  restar 
relegato  a  Fratta,  perchè  aveva  una  discreta  paura  del  Parti- 
stagno  ;  ma  il  cognato  lo  assicurò  che  avrebbe  vissuto  si- 
curo e  che  egli  ne  faceva  malleveria. 


352  LE  CONFESSIONI  D' UN  OTTUAGENARIO. 

In  fin  dei  iconti,  un  mese  dopo  questi  ragionamenti,  la 
contessa  colla  Clara  s*era  già  stabilita  a  Venezia  nel  pa- 
lazzo Frumier  presso  i  nipoti  :  ma  finallora  la  doveva  con- 
fessare di  aver  guadagnato  ben  poco  sulP  animo  della  figlia. 
A  Fratta  eravamo  rimasti  più  contenti  che  mai ,  perchè  il 
gatto  era  partito  e  i  sorci  ballavano. 

Peraltro,  a  sfirondare  nel  loro  fiore  le  lusinghe  della  con- 
tiessa  avvenne  quello  che  non  si  sarebbe  mai  creduto.  Luci- 
lio, che  Tavea  tanto  tirata  in  lungo  colla  sua  laurea,  si  mise 
repentinamente  in  capo  di  volerla  conseguire  ;  e  in  onta  alla 
opposizione  del  dottor  Sperandio  parti  per  Padova,  vi  fu  fette 
dottore,  e  poi,  anziché  tornare  a  Fossalta,  si  fermò  a  Ve- 
nezia dove  attese  ad  esercitare  la  medicina.  A  Portogruaro 
sì  seppe  una  tal  novità ,  quando  già  egli  si  avea  procurata 
una  clientela  che  lo  scioglieva  da  ogni  dipendenza  fami- 
liare. Figuratevi  che  imbroglio!  Chi  proponeva  di  farlo 
arrestare,  chi  voleva  che  la  contessa  e  la  Clara  tornassero 
tosto,  chi  proponeva  un'andata  di  tutti  a  Venezia  per  resi- 
stere alla  audacia  di  lui.  Ma  non  ne  fu  nulla.  La  contessa 
scrisse  che  non  aveva  paur^ ,  che  la  Clara  pareva  darsi 
sul  serio  alla  vocazione  monacale,  e  che  del  resto  se  aves- 
sero voluto  cambiare  paese,  Lucilio  colla  sua  professione  di 
medico  potea  farle  andare  in  capo  al  mondo. 

Si  limitarono  dunque  a  pregare  il  Frumier  che  scrivesse 
a  qualche  suo  collega  del  Consiglio  dei  Dieci,  acciocché  il 
dottorino  fosse  tenuto  d*  occhiò  ;  al  che  si  rispose  che  lo 
osservavano  già  notte  e  giorno ,  ma  che  non  bisognava  far 
chiassi  perchè  egli  aveva  voce  di  essere  protetto  da  un  segre- 
tario della  Legazione  francese,  da  un  certo  Jacob,  che  era 
ah  que* giorni  il  vero  ambasciatore,  fidandosi  principalmente 
in  lui  i  caporioni  della  rivoluzione  da  Parigi.  11  conte,  udendo 
cotali  oosaccie,  faceva  occhi  di  spiritato  ;  ma  il  Frumier  Io 
confortava  a  darsi  animo,  e  a  cercare  invece  di  accontentare 
sua  moglie,  la  quale  semprepiù  si  lamentava  della  sua  parsi- 


CAPITOLO,  SETTIMO.  353 

monia  nd  mandare  denari.  Il  pover  uomo  sospirava /pen- 
sando che  per  economia  aveano  relegato  lui  a  Fratta,  e  che 
ciò  non  ostante  consumavano  più  denari  che  non  ne  sembras- 
sero bisognevoli  ad  uno  splendido  mapleniitìentofiituUaia 
famìglia.  Sospirava ,  dico ,  ma  raggruzzolava  nello  «crigno 
semivuoto  quei  grami  ducati,  e  ne  faceva  certi  rotoletti  ch^ 
cadevano  cogli  altri  nelF  abisso  di  Venezia.  Il  fattore  lo  am- 
moniva, che  andando  di  quel  trotto  le  entrate  di  Fratta  sa- 
rebbero in  breve  ipotecate  per  cinquant'anni  avvenire.  Ma 
rispondeva  il  padrone  che  non  e*  era  rimedio,  e  con  quella 
filosofìa  tiravano  innanzi.  Più  felice  almeno  Monsignore 
non  si  avvedeva  di  nulla,  e  seguitava  a  mutare  in  polpe  i 
capponcelli  e  le  anitre  delle  onoranze. 

Quanto  a  me,  io  avea  finito  i  miei  studii  di  umanità  e 
di  filosofìa,  un  po^  alla  zingaresca  è  vero,  ma  li  aveva  finiti. 
E  nel  sommario  esame  che  sostenni ,  mi  trovarono  per  Io 
meno  tanto  asino  quanto  coloro  che  li  avevano  percorsi  re- 
golarmente. S'avvicinava  il  momento  che  m'avrebbero  do- 
vuto mandare  a  Padova,  ma  le  finanze  del  conte  non  gli 
consentivano  questa  munificenza  ,  e  giustizia  vuole  ch'io 
dia  lode  a  chi  sì  appartiene  di  una  buona  opera.  11  padre 
Pendola  non  era  uomo  da  mettersi  a  poltrire  in  un  posto 
di  maestro  di  casa  sull'jetà  dei  cinquant'anni,  quand'ap- 
punto l'ambizione  si  restringe  per  diventare  più  alta  ed  osti- 
nata. Cappellano  e  consighere  favorito  di  casa  Frumier,  aveva 
egli  potuto   accaparrarsi  la  stima  dei  molti  preti  e  monsi- 
gnori  che  la  frequentavano:  non  gli  mancavano  né  le  sante 
massime,  nei  pronti  ripieghi  di  coscienza  per  innamorare 
ambidue  i  partiti;  e  tanto  bene  vi  riesci,  e  tanto  seppe  de- 
stramente mettere  in  mostra  questo  suo  trionfo,  che,  ve- 
nuta la  cosa  agli  orecchi  del  vescovo ,  si  diceva  che  questi 
ad  ogni  imbroglio  che  turbava  la  diocesi  usasse  sclama- 
re :  —  Ah  fossi  io  il  padre  Pendola  !  Oh  avessi  in  curia  il 
padre  Pendola!  — 

I.  23 


354  LE  CONFESSIONI  D*TJN  OTTUAGENARIO. 

L*  umiltà  di  questo  diede  maggior  rilievo  alle  escla- 
mazioni episcopali;  e  venuto  a  morte  il  segretario  d'al- 
lora, vi  furono  preti  d'ambidue  i  partiti,  clausetani  e  bas- 
savolì,  che  supplicarono   presso  il  Frumier  perchè   egli 
inducesse  il  padre  ad  accettare  quel  posto.  Con  ciò  ognuno 
sperava    d'insediare  più  saldamente   che  mai    nell'  epi- 
scopio il  proprio  partito.   Il  Frumier  ne  parlò  al  padre; 
questi  fece  il  ritroso ,  rifiutò  la  corona  come  Cesare ,  ma 
si  lasciò  incoronare  come  Augusto  ;  ed  eccolo   diventar 
segretario  del  vescovo,  e  colla  sua  destrezza  e  co*  suoi  ma- 
neggi padrone  a  dir  poco  d*  una  diocesi.  Si  aspettavano 
grandi  cose;  ma  tutti  pel  momento  furono  gabbati;  tutti 
peraltro  erano  contentissimi  perchè  speravano  nel  futuro  e 
nelle  grandi  promesse  del  padre. 

Era  egli  da  poco  installato  nella  sua  nuova  dignità, 
quando  il  piovano  di  Teglie  me  gli  presentò  nella  sna 
canonica ,  ove  il  vescovo  faceva  visita.  Gli  piacqui,  bisogna 
dire,  e  mi  promise  dMnteressare  a  mio  favore  il  senatore 
Frumier.  Questi  infatti  godeva  il  diritto  di  nomina  ad 
un  posto  in  un  collegio  gratuito  per  gli  studenti  poveri 
presso  l'Università  di  Padova:  ed  essendo  quel  posto  va- 
cante, lo  destinò  a  me  pel  venturo  novembre.  Si  lamentò 
anzi  col  cognato,  perchè  non  gli  parlasse  prima  del  mio 
caso,  che  vi  avrebbe  provveduto  con  tutto  il  cuore.  Ma  il 
beneficio  veniva  a  tempo,  ed  io  ne  ringraziai  fervidamente 
tanto  il  mio  mecenate  che  Futile  intercessore.  Per  allora 
non  ci  vedeva  più  in  là,  e  non  avea  imparato  a  far  saltar 
la  moneta  sulla  tavola  per  provare  se  era  buona. 

Del  resto  io  non  era  malcontento  di  cambiar  paese.  La 
Pisana,  dopoché  Lucilio  era  partito  e  il  Venchieredo  aveva 
abbandonato  la  loro  casa ,  faceva  1*  occhiolino  a  Giulio  Del 
Ponte,  e  sul  serio  questa  volta,  perchè  T aveva  i  suoi  quin- 
dici anni,  e  ne  mostrava  e  ne  sentiva  forse  diciotto.  Fu  ap- 
punto in  quel  torno,  che  per  isvagarmi  datante  crepacuore 


CAPITOLO  SETTIMO.  355 

io  mi  misi  a  gozzovigliare  e  a  trescare  coi  buli  del  paese  :  e 
-in  breve  divenni  il  vagheggino  di  tutte  le  ragazze  <;onta- 
4)iiie  ed  artigiane.  Quando  tornava  da  qualche  fiera  o  sagra 
«ul  mio  cavalluccio  stornello  preso  a  prestito  da  Marchetto, 
-suonando  il  mio  piffero  alla  montanara ,  ne  aveva  intomo 
^ina  dozzina  che  ballavano  la  furlana  per  tutta  la  via.  Ed 
ora  mi  pare  che  avrò  somigliato  una  caricatura  del  sole  che 
nasce ,  dipinto  da  Guido  Reni ,  col  suo  corteggio  delle  ore 
danzanti.  Però  deggio  dire  che  quella  vita  mi  pesava;  e  fu 
4incfae  interrotta  da  un  luttuoso  accidente ,  dalla  morte  di 
Martino  che  spirò  nelle  mie  braccia,  dopo  brevissimo  male 
di  apoplessia.  Io,  credo ,  fui  il  solo  che  piansi  sulla  sua 
fossa,  perchè  per  allora  alla  contessa  vecchia,  già  quasi  cen- 
tenaria e  rimbambita  per  la  mancanza  della  Clara,  si  giu- 
dicò opportuno  di  tacere  quella  perdita.  La  Pisana,  affidata 
^lla  guida  poco  sicura  di  quella  volpe  scodata  della  si- 
.|;nora  Veronica,  imbizzarriva  sempre  più,  e  peggiorava  nel- 

Tozio  la  cattiva  piega  della  sua  indole.  Il  giorno  prima 
4^he  partissi  per  Padova,  io  la  vidi  tornare  dal  passeggio 

rossa,  scalmanata. 

—  Che  cos*hai.  Pisana?  — le  chiesi  col  cuore  gonfio 
<ii  lagrime  di  compassione;  e  piucchè  altro,  lo  confesso , 
di  quell'amore  che  era  più  forte  e  più  grande  di  me  tutto. 

—  Quel  cane  di  Giulio  non  è  venuto  !  —  mi  rispose 
ella  furibonda.  —  E  poi  scoppiando  in  singhiozzi,  mi  si  gettò 
coHe  braccia  al  collo  gridando  :  — Tu  si  che  mi  ami,  tu  si 
<;he  mi  vuoi  bene  tu! — E  la  mi  baciava,  ed  io  la  baciava 
frenetico.  —  Quattro  giorni  dopo  io  assisteva  alla  prima  le- 
gione di  giurisprudenza ,  ma  non  ne  capii  verbo,  perchè  la 
•memoria  di  quei  baci  mi  frullava  diabolicamente  pel  capo. 

La  scolaresca  era  in  gran  tumulto ,  in  grandi  discorsi 
perle  novelle  di  Francia  che  giungevano  sempre  più  guerre- 
sche e  contrarie  ai  vecchi  governi.  Io  per  me  rosicchiava  me- 
lanconicamente  lo  scarso  pane  del  collegio  e  le  abbondan- 


356  LE  CONFESSIONI  D'UN  OTTUAGENÀRIO. 

tissime  chiose  del  digesto^  sempre  pensando  alia  Pisax»»  e 
alle  gioje  ora  dolci  ora  amare,  ma  sempre  dilette  alla  memo- 
ria, de*  nostri  anni  infantili.  E  cosi  si  chiuse  per  me  I'^ìim 
di  gra^  1792.  Soltanto  mi  ricordo  che  giunta  al  fine  di 
gennaio  del  venturo  an«io  la  nuova  della  decapitazione  dire 
Luigi  XVI,  recitai  \m  Reqtiien^'m  suffragio  dell*  anima 
testimonio  questo  delle  mie  opinioni  moderate  d*allosa.. 


357 


CAPITCUiO  OTTAVO 

» 

iNel  quale  si  discorre  delle  prime  rivoluzioni  italiane,  dei  costumi  della 
soolaresea  padovana,  del  mìo  ritomo  a  Fratta,  e  della  cresciuta  ge- 
losia per  Giulio  Del  Ponte.  Gomeimorti  possano  consolare  i  vivi,  ed 
i  furbi  convertire  gV  innocenti.  Il  padre  Pendola  affida  Ja  mia  inno- 
•cenza  all'  avvocato  Ormenta  di  Padova.  Ma  non  ò  oro  tutto  quello 
Kdie  luce. 

Francia  aveva  decapitato  un  Re  e  abolito  la  monar- 
cliia  :  il  muggito  inierao  del  Tulcaito  annunziava  prosismna 
4ia*eruzione:  tutti  i  vecchi  governi  si  guardavano  spa veniali, 
0  avventavano  a  precipizio  i  loro  eserciti  per  sopire  Tincen- 
jììo  nel  .suo  .nascere  :  non  combattevano  più  a  vendetta  del 
sangue  reale,  ma  a  propria  salice.  Respìnti  dal  furore  in- 
<viacilùle  delle  legioni  repubUicane,  già  Nizza  e  Savoja,ie 
due. porte  occidentali  d' Italia,  sventolavano  il  vessillo  tri- 
colore ;  già  si  oofiosceva  la  forza  degli  invasori  nella  gran- 
|]ezza  delle  promesse  ;  e  V  urgenza  maggiore  del  perìcolo 
negli  inti^rni  sobboUimenti.  Alleanze  e  trattati  si  prepara- 
vano ovunque  :  Kapoli  e  il  Papa  si  riscotevano  dalle  ver* 
Rognose  paure  ;  la  vecchia  Europa,  destata  nel  suo  sonno 
quasi  da  un  fantasma  sanguinoso ,  si  dibatteva  da  un  capo 
dir  altro  per  scongiurarlo.  Che  faceva  intanto  la  serenissima 
Repubblica  di  Venezia  ?  Lo  stupido  collegio  de'  suoi  savi 
avea  decaretato  che  la  rivoluzione  francese  altro  non  do- 
\ea  essere  per  loro  che  un  punto  accademico  di  storia; 
avea  rigettato  qualunque  proposta  d*  alleanza  d*  Austria , 
éi  Torino,  di  Pietroburgo,  di  Napoli,  e  persuaso  il  senato 
4i  appigliarsi  unanimemente  al  nullo  e  ^uinoso  partito 
della  neutralità  disarmata.  Indarno  strepitando  Taulica  elo* 
quenza  di  Francesco  Pesaro ,  il  26  gennaio  1793,  Gero- 
lamo Zittiani  Savio  di  settimana,  vinse  il  partito  che  Gio- 
vanni lacob  fosse  riconosciuto  ambasciatore  della  Repub- 


358  LE  CONFESSIONI  D'UN  OTTUAGENARIO. 

blica  francese.  Libera  e  ragionata',  una  tal  ddiberaziùne  buU» 
in  sé  avrebbe  racchiuso  di  sconsq[liato  o  dji  vile  ;  poiché» 
né  legami  di  famiglia,  né  comunanza  d' interessi ,  né  patti 
giurati,  obbligavano  la  Repubblica  a  vendicare  la  prigionia 
di  Luigi  XVI  :  ma  la  venalità  del  proponente  e  il  precip- 
toso  assentimento  del  senato  impressero  a  quell*  atto  ui^ 
colore  di  vero  e  codardo  tradimento. 

La  nuova,  sparsasi  indi  a  poco,  dell* uccisione  del  re, 
mutò  neir  opinione  dei  governi  la  stolta  arrendevolezza  ve- 
neziana in  pagata  complicità;  dall'una  parte  lo  sprezzo, 
dall*  altra  l' odio  accumulavano  le  loro  minacele.  La  lega- 
zione francese  di  Venezia  accentrava  in  sé  tutte  le  mene  e 
le  speranze  dei  novatori  italiani  ;  essa  dava  mano  ad  altri 
emissari!  che  instigavano  la  Porta  ottomanna  contro  l' hor 
pero  e  la  Serenissima  ,  per  divertir  quinci  le  forze  rosse  e 
di  Germania.  11  collegio  dei  Savii,  sempre  rinnovato  e  sem- 
pre imbecille,  taceva  al  senato  di  cotalì  pericoli; «gli  usciti 
trasfondevano  negli  entranti  la  stolida  sicurezza  e  la  molle 
indolenza.  Durati  da  quattordici  secoli  fra  tante  rovine  di 
ordini  e  di  imperi,  pareva  loro  impossibile  un  subito  crollo: 
tale  sarebbe  un  decrepito,  che  per  aver  vissuto  novant*anm 
giudicasse  non  dover  più  morire.  Finalmente  nel  cader 
deUa  primavera  1794,  dopo  che  fu  violata  da  Francia  l'iia- 
bdle  neutralità  di  Genova  a  danno  futuro  del  Piemonte  e 
di  Lombardia,  il  Pesaro  accenuiò  altamente  la  prossimità 
del  pericolo ,  e  la  non  lontana  emergenza  che  tra  gli  ^^ 
penali  scendenti  dal  Tirolo  al  Ducato  di  Mantova,  e  i  Fran* 
cesi  contrastanti,  un  conflitto  potesse  nascere  negli  Stati 
di  terraferma.  Si  riscosse  pur  sonnolente  il  senato,  e  con- 
tro il  parere  del  Zuliani ,  del  Battaja  e  di  altri  conigli  fH 
conigli  degli  altri,  decretò  che  la  terraferma  si  armasse 
con  nuove  cerne  d'Istria  e  di  Dalmazia,  con  restauri  e  artè 
gUerie  nelle  fortezze.  Si  salvava  non  lo  Stato ,  ma  il  de* 
coro.  I  Savii  d'allora ,  Zuliani  primo,  s'incaricarono  di  p^^* 


CAPITOLO  OTTAVO.  359 

dere  anche  questo.  Per  ricattarsi  della  seon&tta  toccata  in 
senato,  deliberarcmo  di  attraversare  1'  esecuzione  di  quel 
decreto,  e  a  tal  fine  si  decise  di  usar  col  senato  il  metodo 
del  eeìAre  Boerhaave^  U  quale  inzuccherava  le  pillole  de'suoi 
ammalati  perchè  le  inghiottissero  senza  gustarne  V  amaro. 
Si  dimostrò  di  poter  far  poco  e  a  rilento  per  la  povertà 
dell'  erario  ;  si  fece  nulla  e  mai  :  ogni  provvedimento  si  ri- 
dusse a  settemila  uomini  stentatamente  raccolti  ed  appo- 
stati a  spizzico  nella  Lombardia  veneta:  Pesaro,  Pietro  suo 
fratello ,  ed  uno  fra  ,i  Savii  stessi  il  cui  nome  va  scevro , 
almeno  in  questo,  dalla  comune  ignominia ,  Filippo  Calbo, 
de»gnarono  al  senato  la  mala  fede  di  tante  tergiversazioni  ; 
ma  il  senato  era  ricaduto  nel  suo  cieco  torpore ,  inghiotti 
la  pillola  inzuccheratagli  dai  Savii ,  e  non  ne  gustò  per 
allora  l'amarezza,  ma  ne  senti  poscia  la  velenosa  virtù. 

Cosi  la  mia  vita  cominciava  ad  aggirarsi  fra  le  rovine  ; 
il  senno  mi  si  afforzava  ogni  giorno  più  in  lunghi  e  rabbiosi 
studii  ;  mi  crescevano ,  unite  alla  forza  contro  il  dolore,  la 
forza  e  la  volontà  di  operare  ;  V  amore  mi  torturava ,  mi 
mancava  la  famiglia,  mi  moriva  la  patria.  Ma  come  avrei 
io  potuto  amare,  o  meglio,  come  mai  quella  patria  torpida, 
paludosa,  impotente,  avrebbe  potuto  destare  in  me  un  af- 
fetto degno,  utile,  operoso?  Si  piangono,  non  si  amano 
i  cadaveri.  La  libertà  dei  diritti,  la  santità  delle  leggi,  la 
religione  della  gloria,  che  danno  alla  patria  una  maestà 
quasi  divina,  non  abitavano  da  gran  tempo  sotto  le  ali  del 
Leone.  Della  patria  eran  rimaste  le  membra  vecchie,  di- 
velto, contaminate;  io  spirito  era  fuggito,  e  chi  sentiva  in 
cuore  la  divozione  delle  cose  subhmi  ed  eteme,  cercava 
altri  simulacri  cui  dedicare  la  speranza  e  la  fede  dell'  ani- 
ma. Se  Venezia  era  de'  governi  italiani  il  più  nullo  e  rim- 
bambito ,  tutti  dal  più  al  meno  agonizzavano  di  quel  difetto 
di  pensiero  o  di  vitalità  morale.  Perciò  il  numero  degli 
animi,  i  quali  si  consacrarono  al  culto  della  libertà  e  degli  altri 


»      ^ 


360  LE  C0NIvE86l05I  d' UN  OTTUAGENARIO. 

umani  diritti  proelatiftati  da  Francia,  fu  in  Italia  di  gnn 

'  lunga  maggiore  tlie  altrove   Questo  più  che  la  patita  ser- 

•  vitù,  0  la  somiglianza  delle  razze  giovò  ai  capitani  francesi 

per  sovvertire  i  fracidi  ordinamenti  di  Venezia  ,  di  Genova, 

di  Napoli  e  di  Roma,  di  tutti  insomma  i  governi  nazionali. 

Tanto  è  vero  che ,  come  negli  individui ,  cosi  nei  consorzii 

e  nelle  istituzioni  umane  senza  il  germe ,  senza  il  noc- 

ciuolo,  senza  il  fuoco  spirituale,  nemmeno  rorganistno 

materiale  prolunga  di  molto  i  suoi  moti.  E  se  una  forza 

.estranea  non  distrugge  violentemente  i  congegni,  la  vita 

a  poco  a  poco  s' affievolisce  e  s'  arresta  di  per  sé. 

Il  mio  vivere  a  Padova  era  proprio  quello  d'un  povero 
studente.  Somigliava  nella  figura  il  fanticello  di  qualche 
prete ,  e  portava  modestamente  i  contrassegni  dèlia  nazione 
italiana  ,  come  si  costumava  anche  allora  dagli  studenti, 
quasiché  si  fesse  ancora  ai  tempi  di  Galileo ,  quando  Greci, 
Spagnuoli ,  Inglesi ,  Tedeschi,  Pollacchi  e  Norvegì,  concor- 
revano a  queir  università.  Si  disse  che  Gustavo  Adolfo  tu 
colà  discepolo  del  grande  astronomo  ;  il  che  importerebbe 
ben  poco  alla  storia  si  dell'  uno  che  dell*  altro.  Coloro  che 
io  aveva  compagni  di  collegio  erano  per  la  maggior  parte 
pecoroni  di  montagna,  rozzi,  sucidi,  ignoranti;  semenzaio 
•di  futuri  cancellieri  per  gli  orgogliosi  giurisdicenti,  o  di  no- 
tari  venderecci  per  gli  ufflcii  criminali.  Tripudiavano  e  s'ab- 
baruffavano fra  loro,  appiccavano  eterni  litìgii  coi  birri, 
coi  beccai ,  cogli  osti  e  con  questi  soprattutto,  perchè  ave- 
vano la  strana  idea  di  non  volerli  lasciar  partire  dalla  ta- 
verna se  prima  non  pagavano  lo  scotto.  La  querela  ternainava 
dinanzi  al  foro  privilegiato  degli  scolari;  dove  i  giudici  mo- 
stravano il  facile  buon  senso  di  dar  sempre  ragione  a  que^^^' 
ultimi ,  per  non  incorrere  nel  loro  sdegno  altrettanto  i^' 
placabile,  quanto  poco  giusto  e  moderato.  Gli  studenti  pa- 
trizi! si  tenevano  in  disparte  a  tutto  potere  da  questa  b^Jf* 
daglia  ;  più  per  paura  che  per  boria ,  credo.  E  del  resto 


CAPlf  OLO  OTTAVO.  361 

non  mancava  anche  allora  il  ceto  di  mezzo,  quello  dei  più, 
dei  tentennanti ,  dei  misurati ,   che  neir  abbondare  delta 
mesata  s'  accomunava  ai  costosi  piaceri  dei  nobili ,  e  nella 
povertà  degli  ultimi  del  mese  ricorreva  alle  ladre  e  petn* 
lauti  baldorie  degli  altri.  Dicevano  male  di  questi  con  quelli 
e  di  quelli  con  questi  ;  fra  loro  poi  si  beffavano  di  questi 
.  e  di  quelli ,  veri  antesignani  di  quel  medio  ceto  senza  cet- 
vello  e  senza  cuore,  che  si  credette  poi  democratico,  per- 
chè incapace  di  ubbidire  validamente  al  pari  che  di  coman- 
^dare  utilmente.  Intanto  i  rivolgimenti  francesi  venivano  a 
smuovere  in  qualche  maniera  i  vuoti ,  i  frivoli  talenti  di 
quella  scolaresca.  Il  sangue  bolle  e  vuol  bollire  ad  ogni 
costo  nelle  vene  giovanili  ;  i  giovani  son  come  le  mosche 
che  senza  capo  seguitano  a  volare ,  a  ronzare.  Fra  i  patrizii 
s'  ebbero  i  novatori  scolastici  che  applaudirono  ;  e  i  timidi 
chiettini  che  si  spaventarono  ;  dei  plebei  qualcuno  ruggì 
•alla  Marat,  ma  gl'inquisitori  gli  insegnarono  la  creanza; 
la  maggior  parte  impecorita  nel!'  adorazione  di  san  Marco, 
tumultuava  contro  i' Francesi  lontani,  sòlita  braveria  di  chi 
ossequia  poi  e  serve  i  presenti.  Quelli  di  mezzo  aspettavano, 
speravano  ,  gracchiavano  :  pareva  loro  che  dai  nobili  il  go- 
verno dovesse  cader  in  loro  per  naturale  pendio  delle  cose  : 
acchiappato  che  lo  avessero,  si  argomentavano  bene  di  non 
•lasciarlo  cadere  più  in  giù.  Ma  non  gridavano  a  piena  gola; 
soffiavano,  bisbigliavano  come  chi  serba  la  voce  e  la  pelle 
a  miglior  momento.  GÌ* inquisitori,  si  può  ben  credere, 
guardavano  con  mille  occhi  questo  vario  brulichio  di  opi- 
nioni, di  lusinghe,  di  passioni;  ogni  tanto  un  calabrone 
che  strepitava  troppo ,  cadeva  nell'  agguato  tesogli  da  qual- 
che ragno.  Il  calabrone  era  trasportato  in  burchio  a  Vene- 
zia ;  e  passato  il  Ponte  dei  Sospiri  nessuno  lo  udiva  nomi- 
nare mai  più.  Con  questi  sotterfugii  e  giochetti  di  mano  , 
ottimi  a  spaventare  l'infanzia  d*un  popolo,  credevano  sal- 
var là  repubblica  dair  eccidio  soprastante. 


362  LE  CONFESSIONI  D*  UN  OTTUAGENARIO. 

io  per.  me  aveva  allora  troppe  memorie  da  accarezzare, 
troppi  dolori  da  combattere,  perchè  mi  mettessi  a  pescar 
col  cervello  in  quei  torbidi.  Della  Francia  avea  udito  no- 
vellare una  volta  o  due  come  di  regione  tanto  discosta,  che 
non  capiva  nemmeno  che  cosa  potessero  calere  a  noi  le 
pazzie  che  vi  si  facevano.  Infatti  le  mi  avevano  figura  di  pazzie 
e  nulla  più.  L*  autunno  susseguente  al  primo  anno  di  già- 
risprudenza  fu  quasi  suggello  a  quella  mia  incuria  politica. 
Il  viaggio  pedestre  fino  a  Fratta,  il  riveder  la  Pisana,  gli 
amori  rinati  e  troncati  poi  di  bel  nuovo  per  nuove  stra- 
nezze, per  nuove  gelosie,  le  incombenze  affidatemi  per 
via  di  esperimento  dal  cancelliere ,  gli  elogi  del  conte  e  dei 
nobiluomini  Frumier,  le  sopercbierie  e  le  scappate  del  Ven- 
chieredo  y  i  disordini  della  famiglia  Provedoni,  i  dissidii 
fra  la  Doretta  e  Leopardo,  le  continue  imprese  dello  Spac- 
cafumo,  le  raccomandazioni  del  vecchio  piovano,  e  gli 
strani  consigli  del  padre  Pendola  mi  diedero  troppo  a  pen- 
sare, da  fare,  da  meditare,  da  godere  e  da  soffrire,  perchè 
mi  pentisci  di  aver  lasciato  ai  miei  compagni  la  cura  delle 
cose  di  Francia  e  il  passatempo  delle  gazzette.   Peraltro 
tutte  queste  cose  mi  fecero  Teffetto  d'una  commedia  goduta, 
in  confronto  di  quanto  mi  fece  provare  in  que*due  mesi  la 
sola  Pisana.  Che  V  indole  di  lei  fosse  migliorata  nel  frat- 
tempo, nessuno  Io  vorrebbe  credere  se  anche  io  fossi  tanlo 
bugiardo  e  sfacciato  da  affermarlo.  Bensì  era  cresciuta  di 
bellezza  nelle  forme  e  nel  volto.   S' era  fatta  veramente 
donna  ;  non  di  quelle  che  somigliano  fiori  delicati  cui  la 
prima  brezza  del  novembre  terrà  1*  olezzo  e  il  colore,  ma 
una  figura  altera,  robusta,  ricisa,  ammorbidita  da  una  ro- 
sea freschezza,  e  da  una  mobilità  di  fìsonomia  bizzarra  e  istan- 
tanea sovente,  ma  sempre  graziosa  e  ammaliatrice.  Quando 
quella  fronte  superba  e  marmorea  si  chinava  un  istante 
alle  occhiate  precoci  d' un  giovane ,  e  le  pupille  velate  e 
come  confuse  si  volgevano  a  terra,  una  tal  fiamma  di  de- 


CAPITOLO    OTTAVO.  363 

siderii,  di  voluttà  e  d' amore  traluceva  da  tutta  lei,  che  le 
si  respirava  dintorno  quasi  un'aria  infuocata.  Io  era  geloso 
di  obi  la  guardava  :  e  come  poteva  non  esserlo  io  che 
r  amava  tanto ,  io  che  la  conosceva  fin  nel  profondo  delle 
viscere  ?  —  Povera  Pisana  !  —  Ne  aveva  ella  colpa  se  la 
natura,  abbandonata  a  se  stessa,  avea  guastato  di  sua  mano 
ciò  eh'  ella  di  sua  mano  avea  preparato,  perchè  gli  amorosi 
accorgimenti  dell'  arte  ne  cavassero  un  prodigio  d' intelli- 
genza ,  di  bellezza  e  di  virtù?  Ed  io,  aveva  io  colpa  d'amarla 
tuttavia,  ebbi  poi  colpa  d'amarla  sempre,  quantunque  in- 
grata, perfida,  indegna,  se  sapeva  di  essere  il  solo  al  mondo 
che  potessi  compatirla  ?  La  terribile  sventura  del  peccato 
non  ha  ad  essere  ricompensata  quaggiù  da  nessun  conforto? 
Memoria ,  memoria  che  sei  tu  mai  !  Tormento ,  ristoro 
e  tirannia  nostra,  tu  divori  i  nostri  giorni  ora  per  ora» 
minuto  per  minuto,  e  ce  li  rendi  poi  rinchiusi  in  un  punto, 
come  in  un  simbolo  dell'eternità  !  Tutto  ci  togli,  tutto  ci 
ridoni  ;  tutto  distruggi ,  tutto  conservi ,  parli  di  morte  ai 
vivi  e  di  vita  ai  sepolti  !  Oh  la  memoria  dell'  umanità  è  il 
sole  della  sapienza,  è  la  fede  della  giustizia,  è  lo  spettra 
dell'immortalità,  è  l'immagine  terrena  e  finita  del  Dio 
che  non  ha  fine,  e  che  è  dappertutto.  Ma  la  mia  memoria 
frattanto  mi  servi  assai  male  ;  essa  mi  legò  giovine  ed  uomo 
ai  capricci  d'  una  passione  fanciullesca.  Le  perdono  tutta- 
via ;  perchè  vai  meglio  a  mio  giudizio  il  ricordar  troppo  e 
dolersene,  che  il  dimenticar  tutto  per  godere.  Dirvi  quanto 
soffersi  nel  giro  di  quelle  poche  settimane  sarebbe  opera 
lunga.  Ma  deggio  pur  confessare  a  mia  lode,  che  la  com- 
passione più  assai  della  gelosia  mi  tormentava  ;  nessun 
cruccio  è  cosi  forte  come  quello  di  dover  biasimare  e  com- 
piangere l'oggetto  del  amor  nostro.  Le  stranezze  della  Pi- 
sana toccavano  sovente  all'  ingiustizia  ;  spesso  apparivano 
svergognatezza,  se  io  non  avessi  ricordato  quanto  spen- 
sierata ella  fosse  di  natura. 


364  LE  CONFESSIONI  D*  UN  OTTUAGENARIO. 

Le  sue  simpatie  non  aveano  più  ne  ragione,  né  scusa, 
né  durata,  né  modo.  Questa  settimana  s'apprendeva  d*un 
affetto  rispettoso  e  veemente  pel  vecchio  piovano  di  Te- 
glio  ;  usciva  col  velo  nero  sul  capo  e  le  ciglia  basse  ;  s'in- 
tratteneva con  lai  sulla  porta  della  canonica  volgendo  le 
spalle  ai  passeggeri  ;*  udiva  pazientemente  i  suoi  consigli  e 
perfino  le  sue  mezze  prediche.  Si  ficcava  in  testa  di  diven- 
tare una  santa  Maddalena,  e  si  pettinava  i  capelli  come  li 
vedeva  a  questa  santa  in  un  quadretto  che  stava  a  capo  del 
suo  letto.  II  giorno  dopo  compariva  mutata  come  per  in* 
canto  ;  la  sua  delizia  non  era  più  il  piovano ,  ma  il  caval- 
lante Marchetto  ;  voleva  a  tutta  forza  eh*  ei  le  insegnasse  a 
cavalcare  ;  scorazzava  pei  prati  a  bisdosso  d*  un  ronzino 
come  un'amazzone,  e  si  guastava  la  fronte  e  le  ginocchia 
contro 'i  rami  della  boscaglia.  Allora  non  voleva  seco  che 
poverelli  e  contadini  ;  si  atteggiava ,  credo ,  a  castellana 
-del  medio  evo  ;  camminava  lungo  il  rio  a  braccetto  di 
Sandro  il  mugnaio,  e  perfin  Donato,  lo  spezialino,  le  pa- 
reva troppo  azzimato  e  artifizioso.  Poco  stante  eccola  cam- 
biar registro;  voleva  essere  condotta  mattina  e  sera  aPor- 
togruaro  ;  faceva  attrappire  tutti  i  vecchi  cavalli  di  suo  pa- 
dre nelle  fangose  carraie  di  quelle  stradacele,  ma  si  dovea 
sempre  correre  di  galoppo.  Godeva  di  ecclissare  la  podestà- 
ressa  ,  la  correggrtrice ,  e  tutte  le  signore  e  le  donzelle 
della  città.  Giulio  Del  Ponte,  il  damerino  più  vivace  e  de 
siderato ,  le  serviva  di  riverbero  :  parlava  e  gesticolava  con 
lui ,  non  perchè  avesse  nulla  a  dirgli ,  ma  per  ottener  voce 
di  briosa  e  maligna.  Giulio  ne  era  innamorato  pazzamente, 
e  avrebbe  giurato  eh'  ella  avea  più  brio  di  tutte  le  male 
lingue  di  Venezia.  Ella  invece,  sempre  scontenta,  sempre 
tormentata  da  desiderii  mal  definiti ,  e  da  una  voglia  sfre- 
nata di  piacere  a  tutti ,  di  far  bène  a  tutti ,  non  pensa^-a 
che  ciò,  non  si  studiava  che  a  ciò;  e  rade  volte  si  prenJca 
la  briga  di  neppure  ascoltare  quando  altri  parlava. 


GUMTeU)  OTTAVO.  365 

Questa  era  una  qualità  singolarissima  della  sua  indole, 
la  quale  purché  fosse  certa  di  far  contento  alcuno,  a  nessuna 
opera,  per  quanto  difficile  e  schifosa,  si  sarebbe  rifiutata. 
Se  uno  storpio,  uno  sciancato,  un  mostro  avesse  mostrato 
desiderio  d'  ottenere  un  suo  sguardo  lusinghiero,  tosto 
ella  glielo  avrebbe  donato  cosi  amorevole ,  cosi  lungo^  cosi 
infocato,  come  al  vagheggino  più  lindo  e  lucente.  Era  genero* 
sita,   spensieratezza  o  superbia?  Forse  questi  tre  motivi  si 
univano  a  renderla  tale;  per  cui  non  ebbe  dintorno  essere 
tanto  odioso  e  spregevole,  che  con  un'attitudine  di  pre« 
ghiera  non  ottenesse  da  lei  confidenza  e  pietà,  se  non  alletto 
e  stima.  Perfino  con  Fulgenzio  si  addomesticava  talvolta  a 
segno,  da  sedere  al  suo  focolare  intantoehé  dimenavano  la 
polenta.  E  poi,  uscita  di  là,  la  sola  memoria  di  quel  bi- 
sunto e  ipocrita  sagrestano  le  destava  raccapriccio.  Ma  non 
sapeva  resistere  a  un' occhiata  di  adulazione.  La  signora  Ve- 
ronica s' era  accorta  di  questo  ;  e  di  antipaticissima  che  le 
era  dapprincipio,  avea  saputo  rendersi  sopportabile  e  quasi 
cara,  a  forza  di  piacenteria.   Figuratevi  qual  perieziona- 
mento  di  educazione  fu  per  lei  V  interessata  indulgenza  di 
quest'  aja  da  trivio  !  Avea  finito  per  entrarle  in  grazia  col 
farle  addirittura  da  mezzana,  ed  era  essa  che  correva  ad 
avvertirla,  e  faceva  scappare  Giulio  Del  Ponte  per  la  parte 
delle  scuderie,  quando  il  conte  o  monsignore  si  svegKavano 
prima  del  solito.  La  Faustina,  rimasta  a  Fratta  come  came- 
riera ,  non  le  era  miglior  compagna.  Queste  mezze  vestic« 
ciuole  cittadinesche  ridotte  a  vivere  in  campagna,  diventano* 
maestre  di  vizii  e  di  corruzione  ;  e  la  Faustina  peggio  forse 
di  molte  altre ,  perchè  ve  la  tirava  il  temperamento  tutt  at- 
tiro che  modesto.  La  complicità  delia  padrona  le  sea>brava 
la  miglior  arra  d*  impunità  ;  e  potete  credere  se  la  aiutava 
con  zelo ,   e  se  la  ecdtava  colle  suggestioni  e  coir  e^ 
sempìo  ! 

lo  mi  maraviglio  ancora  che  non  nascesse  sotto  gli' 


366  LE  C0NFE88I0NT  D*1Rf  OTTUAGENARIO. 

occhi  del  conte  e  del .  canonico  qualche  gravissimo  scan- 
dalo ;  ma  forse  le  apparenze  furono  pe^^iori  della  realtà,  e 
le  fatiche  corporali  e  la  vita  selvatica  e  vagabonda  attutirono 
per  allora  nella  Pisana  gli  istinti  focosi  e  sensuali.  In  dò 
io  era  più  disposto  tuttavia  a  veder  nero  che  bianco;  pe^ 
che  essendo  stato  testimonio  e  compagno  delle  sue  in&n- 
tili  effervescenze,  durava  grande  fatica  a  credere  che  1* età 
più  adulta  avesse  smorzato  in  lei  quello  che  suole  accen- 
dere negli  altri.  Ebbro  d'amore  e  di  rimembranze,  ogni 
qualvolta  un  impeto  di  compassione  me  la  recava  frale 
bracca  e  non  la  sentiva  tremare  e  sospirare  come  avrei 
voluto,  la  gelosia  mi  torceva  l'anima:  pensava  che  a  me 
restassero  le  ceneri  d'un  fuoco  che  avea  bruciato  per  al- 
tri, e  su  quelle  labbra  dove  m'immaginava  dover  gustare 
ogni  gioja  del  paradiso,-  trovava  invece  i  tormenti  dell'in- 
ferno. Ella  si  stoglieva  da  me  disgustata  della  mia  fred- 
dezza ,  della  mia  rabbia  continua ,  io  fuggiva  da  lei  colle 
mani  nei  capelli ,  colla  disperazione  nel  cuore,  volgendo 
nell'animo  pensieri  di  morte  e  di  vendetta.  Giulio  Del 
Ponte  mi  sovveniva  allora  colla  sua  fisonomia  piena  di 
fuoco,  d'ardimento,  di  vita,  co' suoi  occhi  inondati  sem- 
pre di  gioja  e  d'amore,  col  suo  sorriso  schernitore  in- 
sieme e  procace  come  quello  d'un  Fauno  greco,  colla  sua 
loquela  pronta,  vivace,  immaginosa,  soave!  Io  lo  odiava 
ia  ragione  delle  immense  doti  concessegli  dalla  natura  per 
ammaliare  le  donne;  mi  piaceva  di  pensare  eh* egli  non 
€ra  né  bello ,  né  robusto ,  né  ben  fatto ,  e  che  la  più  guer- 
eia  donzella  del  contado  avrebbe  preferito  le  mie  larghe 
spalle  e  la  mia  aperta  e  sana  figura  a  quel  suo  corpicciuolo 
magro,  sparuto,  convulso.  Contuttociò  dinanzi  alla  Pisana 
mi  sentiva  nulla  appetto  a  lui;  capiva  che  se  fossi  stato 
donna  io  pure  gli  avrei  concesso  la  palma  in  mio  con- 
fronto. Dio  !  che  cosa  non  avrei  io  dato  allora  per  cambiarmi 
•con  lui  a  prezzo  di  qualunque  sacrifizio  !  —  Avessi  pe^ 


CAPITOLO  OTTAVO.  367 

duto  le  forze ,  la  salute,  fossi  morto  sfilato  il  giorno  do- 
po ,  non  avrei  esitato  a  entrar  ne'  suoi  panni  per  godere 
un  istante  di  trionfo,  e  credere  ch'ella  mi  amava  pia  di 
se  stessa!  Sciocco  a  pensare  e  desiderar  ciò!  Nessuno 
al  mondo  esisteva,  per  quanto  incantevole  e  perfetto, 
che  avesse  potuto  concentrare  in  se  solo  e  per  sempre 
tutti  gli  affetti,  tutti  i  desiderii  delia  Pisana.  Io  che  ne 
aveva  una  buona  parte,  desiderava  T altra:  se  avessi  otte- 
nuto questa,  mi  sarebbe  mancatala  prima.  Poiché,  né  Giu- 
lio, né  alcun  altro  prima  o  dopo  di  lui  potè  vantarsi  di 
godere  al  pari  di  me  la  confidenza  e  la  stima  della  Pisa- 
na, lo  solo,  io  solo  ebbi  questa  parte  più  intima  e  sola 
forse  santa  dell* anima  sua;  io  solo,  nei  pochi  intervalli 
che  fui  da  lei  beato  d*àmore  ho  potuto  credermi  padrone 
di  tutto  Tesser  suo,  veramente  amante,  poiché  l'amava 
conoscendola  com*ella  era*;  veramente  amato,  perché  al 
sentimento  che  mi  desiava,  la  ragione  stessa  dava  la 
sveglia  e  l'abbandono  soave  della  gratitudine.  Oh!  mi  si 
conceda  questo  unico  premio  d'un  amore  sì  lungo,  pa-' 
ziente ,  infelice.  Mi  si  conceda  di  poter  credere  che  come 
io  prelibai  le  delizie  di  queir  anima ,  cosi  solo  ne  ebbi  il 
pieno  godimento.  Né  lo  spettacolo  d'un  bello  e  vario  pro- 
spetto di  natura,  né  l'aspetto  d'un  quadro  finitamente 
condotto  può  apprezzarsi  degnamente  se  non  da  chi  ha 
vera  conoscenza  della  natura  e  dell'arte.  Nessuno  potrà 
apprezzare  certo  i  tesori  d' un'  anima ,  se  non  né  ha  inda- 
gato con  lunga  consuetudine  e  con  devoto  e  profondo 
amore  i  più  reconditi  nascondigli.  La  Pisana  fu  una  crea- 
tura siffatta,  che  soltanto  ehi  nacque,  si  può  dire;  e  crebbe 
con  lei,  e  pensò  sempre  a  lei,  e  non  amò  che  lei,  può 
averla  interamente  indovinata. 

In  onta  alle  lezioni  del  piovano,  posso  assicurarvi 
che  io  non  era  in  fin  d' allora  né  un  cristiano  esemplare , 
né  un  giovine  scrupoloso.  La  libertà  lasciatami  neli'infan- 


368  LE  CONFESSIONI  D'  UN  OTTUAGENARIO. 

zia,  e  gii  esonapii  altrui  sia  a  Fratta  che  a  Portogruaro  ed 
a  Padova  ,  a\eano  lasciata  assai  lenta  la  briglia  a*  miei  co- 
stumi. Pure  coir  avara  cautela  dell'amore,  io  studiai  ogni 
via  p^r  ritrar  la  Pisana  da  quel  pericoloso  sentiero  a  cui 
mi  pareva  avviata.  Era  carità  pelosa,  se  volete;  ma  il  ten- 
tativo era  a  fine  di  bene,  senza  metter  in  conto  altri  intenti 
personalL  La  Pisana  non  s'avvide  di  questi  miei  sforzi;  la 
Faustina  é  la  Veronica  ne  indispettirono.  Quest'ultima, 
credo,  ebbe  paura  ch'io  intendessi  farle  la  satira  a  lei  ed 
alla  sua  manica  larga;  ma  se  ella  temeva  ciò  in  fatti,  do- 
veva farne  suo  prò  e  correggere  con  qualche  accorgimento 
di  severità  una  eccessiva  indulgenza.  Al  contrario  continuò 
nella  sua  cieca  condiscendenza,  vendicandosi  di  me  collo  scre- 
ditarmi in  ogni  mala  guisa  presso  la,  Pisana.  Io  credo  in 
ultima,  analisi  ch'ella  riversasse  sopra  questa  povera  di- 
jgraziata  tutto  l'odio  che  aveva  accumulato  nel  fegato  con- 
tro la  contessa  sua  madre ,  in  tanti  e  tanti  anni  di  spregii 
sofferti ,  e  di  muta  e  tremante  servitù.  Se  ne  pagava  col 
guastarla  nell'ozio,  nella  frivolezza  e  nella  famigliarità  d'o- 
gni peggìor  vitupero;  non  sarebbe  questo  il  primo  esem- 
pio di  simile  vendetta  per  parte  d*un'aja.  Baldracca  più 
sboccata  di  lei  e  della  Faustina  io  non  mi  ricordo  averla 
trovata  mai  in  nessun  porto  di  mare  ;  ma  dinanzi  al  conte 
e  a  monsignore  sapeva  star  contegnosa ,  e  tutte  le  sere 
nella  stanza  della  contessa  vecchia  intonava  devotaniente 
il  rosario  ,•  cui  la  inferma  dal  suo  letto ,  e  una  contadinella 
destinata  a  vegliarla  dopo  la  partenza  della  Clara ,  rispon- 
devano con  voce  sommessa. 

La  Pisana  anche  colla  nonna  usava  come  cogli  altri  ; 
una  settimana  si  ed  un'altra  no;  non  v'erano  che  suo 
padre,  il  cancelliere  e  lo  zio  monsignore,  che  non  godes- 
sero de' suoi  insulti  di  tenerezza;  ma  questa  era  gente  di 
carta  pesta ,  che  non  aveva  anima ,  che  non  aveva  né  in- 
dole propria  né  colore,  e  la  Pisana  se  ne  dimenticava.  Du* 


CAPITOLO   OTTAVO.  369 

bito  che  si  farebbe  mei  e  dimenticata  della  madre  e  della 
sorella ,  perchè  la  lontananza  fu  sempre  pe'  suoi  affetti  un 
calofiante  prodigioso.  Ma  una  lettera  della  contessa,  con  un 
poscritto  della  Clara,  la  faceva  risovvenire  ogni  dae  mesi 
di  quella  parte  di  famiglia  che  viveva  a  Venezia  :  siccome 
poi  in  quella  lettera  si  davano  novelle  anche  del  contino, 
che  era  agli  ultimi  anni  della  sua  educazione ,  così  ogni 
due  mesi  le  risovveniva  di  avere  un  fratello.  Gli  Zìi  Frumier 
erano  forse  i  soli  che ,  lontani  o  vicini ,  stessero  sempre  in 
mente  o  sulle  labbra  alla  fanciulla.  Quel  poter  nominare 
un  Senatore,  un  parente  del  doge  Manin,  e  dire  gli  è  mio 
zio,  era  per  lei  una  discreta  soddisfazione,  e  se  la  pren- 
deva sovente  anche  senza  una  stretta  necessità.  Giulio  Del 
Ponte  e  la  Veronica  le  menzionavano  sovente  suo  zio  se- 
natore, quando  la  vedevano  sconvolta  o  annuvolata.  A 
quelle  magiche  parole  si  rasserenava ,  si  ricomponeva  im- 
mantinente per  dilagarsi  in  grandi  chiacchiere  sulla  potenza 
e  suir autorità  del  senatore,  sui  suoi  palazzi,  sulle  sue 
ville,  sulle  sue  gondole,  sulle  vesti  di  seta,  sulle, gemme 
e  sui  brillanti  della  zia.  E  quanta  maggiore  splendidezza 
narrava ,  tanto  più  vi  scivolava  sopra  colla  lingua  senza 
alcun  sussiego,  quasi  a  dimostrare  che  dì  cotali  cose  essa 
aveva  troppa  consuetudine  per  esserne  maravigliata.  In- 
vece poverina ,  né  gioje ,  né  ville ,  né  palazzi  essa  aveva 
veduto  mai,  fuori  del  palazzo  del  Frumier  a  Portogruaro, 
e  della  crocetta  di  brillanti  di  sua  mamma,  li* immagina- 
zione suppliva  a  tutto,  e  si  comportava  alla  foggia  delle 
attrici  che  parlano  in  commedia  dei  loro  cocchi,  dei  loro 
tesori,  né  hanno  mai  cavalcato  un  asino  o  fiutato  Todor 
d'uno  zecchino. 

Peraltro  io  mi  stupii  sempre  che  col  gran  magnificare 
eh* ella  faceva  l'eccellentissima  casa  Frumier,  rimanesse  poi 
niogia,  imbrigliata  e  quasi  uggiosa,  quando  vi  compariva 
in  conversazione.  Ora  capisco  che  il  solo  dover  cedere  alla 

I.  24 


^70  LE  CONFESSIONI  D*  UN  OTTUAGENARIO. 

zia  il  primo  posto  le  tarpava  le  ali  dell*  orgoglio  ;  e  più  poi 
insalvatichita  dalla  solitudine  di  Fratta  e  dal  consorzio  di 
rozzi  villani  o  di  pettegole  sfacciate,  non  s* arrischiava  di 
mischiarsi  ai  ragionari  degli  altri,  e  cosi  s'imbronciava  di 
dover  sfigurare  in  quanto  a  brio  ed  a  loquela.  Ma  volendo 
ricattarsene  coi  vezzi  e  collo  splendore  della  bellezza,  ca- 
deva neir  altro  sconcio  di  far  sempre  mille  attucci,  e  di  re- 
stare sempre  preoccupata  di  sé  in  modo  che  pareva  perfino 
stupida.  Monsignore  di  Sant'Andrea,  che  in  onta  al  bar- 
baro  abbandono  della  contessa  avea,  serbato  alla   figlia 
una  calorosa  predilezione ,  la  proteggeva  sovente  contro  i 
motteggi  dei  maligni.  Affermava  egli  che  la  era  piena  di 
brio,  d'ingegno  e  di  sapere,  ma  che  per  dar  risalto  a  tutti 
questi  pregi  sarebbe  occorsa  un'abbondante  sbrufiFata  di 
vajuolo.  —  Ma  che  Dio  ne  la  preservi!  —  soggiungeva  il 
dotto  canonico  —  perché  d'ingegno  e  di  dottrina  ne  son 
piene  perfìn  le  cantere  della  biblioteca ,  mentre  una  bel- 
lezza come  questa  non  la  si  trova  né  in  cielo  né  in  terra, 
e  bisogna  essere  di  pietra  per  non  sentirsi  esilarati  fino  in 
fondo  al  cuore  solo  a  contemplarla!... 

Giulio  Del  Ponte  sosteneva  a  spada  tratta  il  parere  di 
monsignore;  ma  l'eccellentissimo  Frumier  gettava  sul  gio- 
vine qualche  occhiatina  agro-dolce,  quand'egli  s'incaloriva 
tanto  sopra  questo  argomento.  Gli  é  vero  che  la  Pisana 
non  somigliava  per  nulla  alla  Clara,  ma  Giulio  somigliava 
troppo  a  Lucilio,  e  il  Senatore  ne  avea  mosso  cenno  più 
volte  al  cognato.  Eh  si,  ci  voleva  altro  per  pronauovere 
una  deliberazione  del  signor  conte  I  Egli  si  era  scaricato 
di  tutti  i  doveri  della  paternità  sulle  spalle  della  signora 
Veronica  ;  e  siccome  le  infinite  chiacchiere  di  costei  gli 
davano  il  capogiro,  s'accontentava  di  domandare  al  capitano . 

—  Ehi,  capitano!  che  cosane  dice  della  Pisana  vostra 
moglie?  É  contenta  del  suo  contegno,  delie  sue  maniere, 
de' suoi  lavori?  Si  fa  esperta  nelle  faccende  casalinghe? 


CAPITOLO   OTTAVO.  371 

Il  capitano  imbeccato  dalla  Veronica  rispondeva   a 
tutto  di  si  ;  e  poi  torceva  e  ritorceva  quei  suoi  poveri  baffi, 
-che  a  furia  di  esser  toccati,  stravolti,  malmenati,  s*erano 
ridotti  di  neri  grigi ,  di  grigi  canuti ,  e  di  canuti  gialli. 
Avevano  il  più  bel  colore  di  zucchero  filato  che  si  potesse 
vedere;  e  soltanto  la  coda  di  Marocco,  in  merito  dèlia  vec- 
<;hiaja  e  dell'  essere  continuamente  abbrustolita  sul  fuoco , 
^veva  acquistato  una  tinta  consimile.  Marchetto  aveva  of- 
ferto al  capitano,  per  quella  sola  coda,  la  cessione  di  tutti 
i  suoi  crediti  di  gioco;  e  TAndreini  e  il  cappellano  afferma- 
vano, che  solo  il  valoroso  Sandracca  ed  il  suo  nobile  cane 
da  ferma,  potevano  gareggiare  colValba  nel  colore  del  pelo. 
Questi  ospiti  perpetui  del  castello  di  Fratta  erano  divenuti 
sempre  più  domestici  e  burloni,  dopo  la  partenza  della 
contessa;  e  neppure  il  cappellano  pativa  più  tanto  la  sogge- 
^one.  Perfino  i  gatti  della  cucina  aveano  perduto  Tantica 
rsalvatichezza,  e  s'accoccolavano  fra  le  ceneri  e  sui  piedi 
della  compagnia.  Un  vecchio  gattono  soriano ,  grave  come 
'Un  consigliere,  s*era  legato  di  strettissima  amicizia  con  Ma- 
rocco :  dormivano  insieme  in  comunanza  di  paglia  e  di 
,pulci,  passeggiavano  di  conserva,  mangiavano  stillo  stesso 
desco ,  e  s'esercitavano  alla  stessa  caccia,  a  quella  dei  sorci. 
Ma  con  molta  discretezza  e  affatto  signorilmente;  si  vede- 
vano in  essi  i  cacciatori  dilettanti  che  si  movevano  per  in- 
gannar Fora ,  e  cedevano  la  preda  al  servitorame  degli  altri 
^atti  e  gattini  della  cucina. 

A  dirvi  il  vero ,  trascorsi  i  primi  giorni  nei  quali  la 
Pisana  era  tornata  la  mia  fedelona  d*una  volta ,  io  non  ci 
^va  bene  per  nulla  in  mezzo  a  quella  gente.  Quando  era 
■piccino  mi  accontentava  di  non  intenderli  e  di  ammirarli  ; 
allora  mvece  li  intendeva  benissimo,  senza  capire  come  pò- 
elessero  godersi  di  tante  scipitaggini.  Mi  ficcai  dunque  per 
disperazione  in  cancelleria;  e  là  impasticciava  protocolli» 
«  copiava  sentenze,  raccomodando  anche  mano  a  mano 


r 


372  LE  CONFESSIONI  D' UN  OTTUAGENARIO. 

molti  strafalcioni  che  sgorgavano  dalla  fecondissima  penna 
del  mio  principale.  E  si  che  aveva  sempre  il  capo  nelle  nu- 
vole !  e  ad  ogni  pedata  che  udissi  ndl  cortile  correva  alla 
finestra,  per  vedere  se  era  la  Pisana  che  usciva  o  tornava 
dalle  sue  gite  solitarie.  Era  tanto  inasinito,  che  nemmeno 
lo  scarpiccio  di  due  zoccoli  mi  lasciava  quieto  ;  udiva  sem- 
pre la  Pisana ,  la  vedeva  dovunque ,  e  per  quanto  ella  sftig- 
gisse  d' incontrarsi  con  me ,  e  incontratomi  mi  tenesse  il 
broncio ,  io  non  cessava  dal  desiderarla  come  il  solo  bene 
che  m' avessi.  La  signora  Veronica  si  compiaceva  di  gab- 
barmi per  questa  mia  smania;  e  m'intratteneva  sovente  del 
i^n  chiasso  che  la  Pisana  faceva  a  Portogruaro,  e  di  Giu- 
lio Del  Ponte  che  moriva  per  lei,  e  di  Raimondo  Yencbie- 
redo  che,  escluso  dal  vederla  a  Fratta  o  in  casa  Frumier, 
l'aspettava  sulla  strada,  o  nei  luoghi  ov'ella  costamava 
passeggiare.  Io  mi  rodeva  di  dentro  e  scappava  da  qnella 
ciarlona.  Rifaceva  passo  passo  le  corse  di  una  volta;  an- 
dava fino  al  bastione  di  Attila  a  contemplarvi  il  tramonto; 
là  mi  saziava  di  quel  sentimento  dell'  infinito  con  cui  b 
natura  ci  accarezza  nei  luoghi  aperti  e  solinghi  ;  guardava 
il  cielo ,  la  laguna,  il  mare  ;  riandava  le  memorie  della  mia 
infanzia ,  pensando  quanto  era  fatto  diverso ,  e  quante  di- 
versità ancora  mi  prometteva  o  mi  minacciava  il  futuro. 

Qualche  volta  mi  ricoverava  a  Gordovado  in  casa  Pro- 
vedoni,  dove  almeno  un  po'  di  pace,  un  po'  di  giocondità 
famigliare  mi  rinfrescava  1*  anima,  quando  non  la  guastava 
la  Doretta  colle  sue  scappatelle  o  co'  suoi  grilli  da  gran  si- 
gnora. I  più  piccoli  dei  fratelli  Provedoni,  Bruto,  Grifone, 
Mastino  erano  tre  bravi  ed  operosi  garzoni,  ubbidienti  come 
pecore,  e  forti  cosae  tori.  La  Bradamante  e  T  Aquilina  mi 
piacevano  assai  per  la  loro  rozza  ingenuità,  e  pel  continuo 
e  allegro  affaccendarsi  delle  loro  nlanine  a  vantaggi  della 
famiglia.  L'Aquilina  era  una  fanciulla  di  forse  appena  dieci 
anni  ;  ma  attenta  grave  e  previdente  come  una  reggiirice  di 


GlPIXOXiO  OTTAVO.  .373 

<sasa.  A  vederla  sul  fosso  in  fondo  ali*  ortaglia,  oceuparsi  a 
risciacquare  il  bucato  coi  suo  corsetto  smanicato  e  la  camicia 
.rimioccata  oltre  il  gomito ,  la  sembrava  proprio  una  vera 
donnetta;  e  io  ci  stava  presso  di  lei  le  lunghe  ore  rifacen- 
4Jomi  quasi  fanciullo  per  godere  d'un  po' di  quiete  almeno 
•colla  fantasia.  Bruna  come  una  zingarella ,  di  quel  bruno 
«dotato  ebe  ricorda  lo  splendore  delle  arabe,  breve  e  nèrbo- 
ruta  dì  corpo,  con  due  folte  e  sottili  sopracciglia  chei  s'ag- 
gruppavano quasi  dispettosamente  in  mezzo  alla  fronte,  con 
due  grandi  occhi  grigi  e  profondi,  e  una  selva  di  capelli 
•crespi  e  corvini  che  nascondevano  per  metà  le  orecchie  ed 
il  collo,  r Aquilina  aveva  un'impronta  di  calma  e  di  fierea^za 
quasi  virile,  che  contrastavano  colla  modesta  titubanza  della 
;sorella  maggiore.  Costei  in  onta  a'suoi  veni'  anni  pareva  più 
bambina  dell'altra;  eppure  la  era  una  ragazza  di  garbo,  e 
il  signor  Antonio  diceva  scherzosamente,  che  chi  V  avesse 
voluta  sposare  avrebbe  dovuto  pagargliela  salata.  Ma  tutte 
e  due  si  mostravano  ammirabili  di  pazienza  nel  loro  conte- 
gno verso  Leopardo  e  la  cognata. 

Costei  arrogante,  bisbetica,  malcontenta  di  tutto;  suo 
aaiarito  infinocchiato  e  aizzato  sempre  da  lei ,  ingiusto,  zo- 
tico e  crudele  a  sua  volta;  non  è  a  dire  quanto  l'indole  di 
lui  s*  era  cambiata  sotto  V  impero  della  moglie.  Non  lo  si 
conosceva  proprio  più ,  e  tutti  strologavano  per  sapere  qual 
droga  aveva  filtrato  la  Doretta  per  affatturarlo  a  quel  modo. 
Alle  €orte,  non  era  stato  che  amore  ;  ma  l'amore,  che  è  un 
ventaglio  d'angelo  nelle  roani  della  bontà,  abbrancato  dalla 
rnalignità  e  dall'orgoglio  diventa  un  tizzone  d'inferno.  La 
fioretta  si  pentiva  di  ess^ersi  piegata  a  quel  matrimonio  con 
Leopardo,  e  non  si  schivava  dal  dirlo>  a  tutti  ed  anco  a 
lui,  facendogli  anche  misurare  la  gran  degnazione  ch'era 
stata  la  sua  a  spQsarlo.  I  corteggiamenti  di  Rainumdo  le 
davano  a  credere  che  se  avesse  avuto  pazienza  di  restare  zi- 
iella,  a  ben  più  eccelso  stato  poteva  aspirare,  che  non  a 


f 


374  LE  CONFESSIONI  D'  UN  OTTUAGENARIO. 

quella  stentata  condizione  di  moglie  d*un  possidentacci(^ 
di  paese,  e  nuora  e  cognata  per  giunta  di  villanzoni  duri^ 
frugali  e  bigotti.  La  dimora  in  casa  le  pareva  ornai  intol* 
lerabile;  stava  sovente  le  giornate  intiere  a  Venchieredo» 
e  se  le  domandavano  ov'  era  stata  non  si  degnava  neppur 
di  rispondere ,  ma  squassava  le  spalle  e  tirava  innanzi.  Per 
poter  comparire  in  gran  pompa  a  Portogruaro,  avea  trovata 
ia  scusa  di  scegliersi  a  confessore  il  padre  Pendola.  Ha  qTI^ 
ste  frequenti  confessioni  poco  contribuivano,  per  quanto 
pareva,  a  migliorarla  ne' suoi  costumi. 

Fino  con  suo  padre  aveva  smesso  di  usar  le  buone, 
come  usano  sempre  i  temperamenti  fastidiosi,  che  comin- 
ciano ad  irritarsi  contro  qualcuno ,  e  finiscono  poi  col  pesar 
sopra  tutti.  Gli  serbava  astio  di  aver  consentito  alle  sue 
nozze  con  Leopardo;  e  se  il  dottor  Natalino  soggiungeva 
che  era  stata  lei  a  volerlo,  lo  rimT)eccava  come  una  vipera, 
gridando  che  è  dovere  dei  padri  soccorrere  col  loro  senno 
il  giudizio  poco  maturo  delle  figliuole ,  e  che  certo  se  ella 
avesse  mostrato  voglia  di  gettarsi  nel  pozzo ,  avrebbe  arato 
la  consolaziene  di  sentirsi  dare  la  prima  spìnta  da  suo  pa- 
dre. Toccava  poi  al  padroncino  quietarla  da  tali  furie;  e 
come  vi  riuscisse  e  con  quanto  onore  del  credulo  Leopardo, 
io  lo  lascio  pensare  ai  lettori.  Infin  dei  conti  tutto  il  paese 
mormorava  di  lei ,  e  la  famiglia  tuttavia  la  sopportava  con 
rassegnazione,  e  il  povero  marito  non  vedea  cosa  da  le' 
desiderata  che  subito  non  gettasse  foco  dalle  narici  per  ot- 
tenerla. Io  fra  me  e  me  ritraeva  dallo  spettacolo  di  queste 
scene  domestiche  i  miei  ammaestramenti,  i  miei  conforti; 
toccava  con  mano  che  la  felicità  è  relativa,  passeggici, 
ma  più  ancora  rara  e  fallace.  Tornando  poi  a  Fratta,  se  ben 
poco  mi  restava  di  tali  conforti,  aveva  se  non  altro  passato 
qualche  ora  senza  frugar  colle  unghie  nelle  mie  piaghe;  e 
qualcheduna  mi  si  chiudeva  lentamente;  però  ne  restavano 
le  cicatrici  fino  all'osso,  e  restava  come  qnei  barometri  a©- 


CAPITOLO   OTTAVO.  .     375 

bulanti  nei  quali  ogni  costola,  ogni  giuntura  con  do- 
lora zzi  e  scricchiolamenti  dà  indizio  del  cambiare  del 
tempo. 

Continuava  cosi  vagabondo  e  melanconico  in  quelle 
vacanze  autunnali ,  quando  un  giorno  che  avea  creduto  in- 
travedere nella  Pisana  una  cera  più  benigna  del  solito ,  me 
le  misi  dietro ,  la  seguii  fuori  per  Y  orto  fin  sulla  strada  di 
Fossalta,  e  poi  avvicinandomele  di  soppiatto  passai  il  mio 
braccio  nel  suo,  chiedendole  se  mi  avrebbe  sopportato  per 
compagno.  Non  avessi  mai  osato  tanto  !  La  giovinetta  mi 
si  volto  contro  con  tali  occhi  che  parve  mi  volesse  divo- 
rare ;  e  poi  volle  dare  sfogo  alla  sua  bile  con  qualche  grande 
ingiuria ,  ma  la  voce  rimase  strozzata  in  gola ,  e  si  morse 
le  labbra  che  ne  spillò  il  sangue  fino  sul  mento. 

—  Pisana —  le  dissi, — per  carità  Pisana,  non  guar- 
darmi in  quella  maniera!  — 

Ella  strappò  violentemente  il  braccio  di  sotto  al  mio, 
e  lasciò  di  mordersi  le  labbra  perchè  ornai  la  rabbia  dava 
passo  alle  parole. 

—  Che  cosa  fate?  che  cosa  mi  chiedete?  —  rispose  ella 
disdegnosamente.  —  Non  siamo  più  fanciulli,  mi  pare!  Ora  è 
tempo  dì  stare  ciascuno  al  nostro  posto ,  e  mi  maraviglio 
che  voi,  anziché  eccitarmi  a  dimenticare  questa  massima, 
non  me  la  rechiate  a  mente  quando  la  troppa  bontà  me  la 
fa  dimenticare.  Già  lo  sapete  ch'io  sono  bizzarra  e  di  primo 
impeto;  or  dunque  tocca  a  voi,  freddo  e  ragionevole  di  na- 
tura, ricordarvi  chi  siete  e  chi  sono  io!...  — 

Ciò  detto,  ella  mi  volse  le  spalle  e  s*  avviò  verso  Y  om- 
bra di  alcuni  salici,  dove  Giulio  Del  Ponte  l' aspettava  collo 
schioppo  in  ispalla.  Seppi  poi  che  si  erano  data  la  posta 
colà,  e  che  Tidea  ch'io  la  seguissi  per  ispiarla  aveva  ispi- 
rato alla  Pisana  quelle  cattive  parole.  Non  monta,  lo  ne 
patii  allora  fino  in  fondo  all'anima.  Tomai  in  castello  che 
non  sapeva  se  fossi  morto  o  vivo;  girava  qua  e  là,  su  e  giù 


376  LE  CONFESSIONI  D'  UN  OTTO A.GEN ARIO. 

per  le  scale  Gome  Tombra  d'un  dannato  ;  entrai  senza  pen- 
sarvi in  camera  della  contessa  vecchia. 

—  Guardate  se  è  la  Clara!  —  disse  costei  alla  sua  in* 
fertniera,  perchè  gli  occhi  oramai  non  le  servivano  più 
che  per  piangere  le  lagrime  senza  conforto  della  vecchiaja. 

Io  fuggii  addolorato  e  stravolto  ;  corsi  corsi  fino  diso- 
pra nel  mio  covacciolo,  ove  tutto  stava  ancora  disposto  come 
quando  io  n'era  uscito  un  anno  prima.  Di  là,  dopo  una  lunga 
jora,  passai  nella  camera  di  Martino.  La  mia  devozione  e 
rìncuria  degli  altri  non  aveano  messo  un  dito  nelle  cose  la- 
sciate dal  vecchio.  Per  terra  giacevano  ancora  alcuni  chiodi 
avanzati  al  becchino  che  lo  avea  rinchiuso  nella  cassa;  uaa 
fiala  con  non  so  qual  cordiale  disseccato  e  corrotto  stava 
sulla  tavola.  Sul  muro  spenzolavano  ancora  spogliati  e  pol- 
verosi rami  di  olivo,  appesivi  da  lui  neir ultima  domenica 
delle  Palme  di  sua  vita.  Mi  gettai  sopra  il  letto  impresso 
ancora  dalla  giacitura  del  cadavere  ;  là  piansi  anoaràmente, 
evocai  la  memoria  di  quel  mio  primo  e  si  può  dir  solo 
amico  ;  lo  chiamai  a  nome  mille  e  mille  volte ,  Io  pregai 
che  si  ricordasse  di  me ,  e  che  scendesse  anima  o  spettro 
a  consolarmi  della  sua  compagnia.  Ma  la  fede  titubava  an 
che  in  queste  invocazioni;  io  non  sperava,  io  non  credeva 
più.  Solamente  piiì  tardi,  a  forza  di  tormenti  e  di  sfoni» 
giunsi  a  rafforzarmi  il  cuore  d'una  credenza  vaga,  con- 
fusa ,  ma  pur  sicura  ed  intrepida  nelle  cose  spirituali  ed 
eterne.  Allora  balbettava  si  le  orazioni  nelle  chiese,  ma 
r  anima  mia  era  arida  come  uno  scheletro  ;  la  mente  ca- 
deva appassita  dall'aria  greve  del  mondo;  il  cuore  scorag- 
giato si  appigliava  alla  speranza  del  nulla  come  ad  unico 
rifugio  di  pace.  Questo  interno  scoraggiamento  mi  rendeva 
terribile,  ed  amava  perfin  la  memoria  di  quel  buon  vecchio, 
che  ad  onta  delle  mie  disperate  invocazioni  non  avrei  più 
potuto  rivedere,  e  che  dormiva  nel  sepolcro,  mentreio  nù 
angosciava  nella  vita. 


CAPITOLO  OTTAVO.  877 

L' aria  di  morte  che  colà  respirava ,  mi  invase  a  poco 
a  poco  il  cervello  :  le  lagrime  mi  si  stagnarono  sulle  ci* 
glia  ;  e  V  occhio  prese  una  guardatura  vitrea  e  tormentosa, 
eh* io  m'ingegnava  indarno  di  camhiare.  Mi  pareva  che  il 
fuoco  della  vita  si  ritraesse  da  me  ;  sentiva  il  gelo ,  i  fan- 
iasoii,  i  terrori  dello  spasimo  che  mi  opprimevano;  vi  fu 
un  istante  che  cambiato  quasi  in  cadavere,  credetti  di  es^ 
sere  lo  stesso  Martino,  e  mi  maravigliava  com*io  fossi. uscito 
dalla  fossa ,  e  aspettava  che  di  momento  in  momento  en- 
trassero i  becchini  per  riportarmivi.  -Questo  pensiero  strano 
e  spaventoso  mi  si  ingrandiva  dinanzi  come  la  bocca  d*  un 
abisso; -non  più  con  un  pensiero  ma  con  una  visione,  una 
paura,  un  raccapriccio.  La  luce,  della  finestra  mi  percosse 
le  pupille  quasi  assopite;  forse  in  quel  momento  il  sole 
sbucava  da  qualche  nuvola,   e  inondava  la  stanza  cogli 
splendori  del  giorno:  un  desiderio  d'aria,  di  quiete,  d'an- 
nientamento s' impadroni  di  me.  Sorsi  barcollando,  e  mi 
trascinava  al  davanzale  del  balcone;  ma  lo  strepito  d*una 
seggiola  che  rovesciai  nel  movermi,  mi  svegliò  un  poco  da 
quel  sogno  funereo.  Del  resto  credo  che  mi  sarei  precipi- 
tato dalla  finestra,  e  la  mia  vita  sarebbe  passata  senza  il 
lungo  epiiafiìo  di  queste  confessioni.  Stesila  mano  per  ap- 
poggiarmi alla  tavola ,  e  toccai  qualche  cosa  che  mi  restio 
fra  le  dita.  Era  un  libricciuolo  di  devozione;  quello  appunto 
che  il  vecchio  Martino  soleva  leggicchiare  tutte  le  domeni- 
che  durante  la  messa  ;  gli  occhiali  vi  stavano  ancora  den- 
tro a  guisa  di  segno. 'Parve  quasi  che  V  anima  del  mio  anaico 
fosse  accorsa  alle  mie  chiamate,  e  s' apprestasse  a  rispon- 
dermi dalle  pagine  sdrucite  di  quel  libro;  gli  occhi  mi  s'inu- 
midirono di  nuovo,  e  mi  abbandonai  col  capo  nelle  npi^ni 
sopra  la  tavola,  singhiozzando  senza  ritegno.  Allora  tornò, 
se  non  la  calma  almeno  la  luce  nel  mio  spirito ,  e  a  p(>0o  a 
poco  ricordai  come  e  perchè  fossi  li  venuto;  e  quali  dolori 
mi  aveano  fatto  cercare  ricovero  nella  memoria  d*uù  morto. 


378  LE  CONFESSIONI  D' UN  OTTUAGENARIO. 

Mi  rizzai  tremante  e  lagrimoso  ancora,  ma  conscio  e 
sicuro  di  me  ;  apèrsi  religiosamente  il  suo  libro  e  ne  sfo- 
gliai con  raccoglimento  le  pagine.  Erano  le  solite  ora- 
zioni, semplici  e  fervorose;  conforto  ineffabile  delle  anime 
divote,  geroglifici  ridicoli  e  misteriosi  pei  miscredenti. 
Qua  e  là  si  frapponeva  l'immagine  di  qualche  santo, 
qualche  polizzino  di  comunione  col  suo  testo  latino  e  la 
cifra  dell'anno  in  fronte  ;  modeste  pietre  miliari  d' una  lun- 
ghissima vita,  ammirabile  di  fede,  di  sacrifizio  e  di  con- 
tenta giocondità.  Finalmente  mi  capitò  sott*  occhio  una 
carta  piena  da  capo  a  fondo  d'uno  stampatello  irregolare  e 
minuto,  quale  é  usato  da  coloro  che  imparino  soli  a  scri- 
vere metà  da  scritture  corsive  e  metà  da  lettere  stampate. 
Era  il  carattere  autentico  di  Martino,  e  mi  sovvenne  allora 
eh'  egli  già  adulto,  a  forza  di  scarabocchiare ,  era  giunto 
ad  esprimere  alla  beli'  e  meglio  quanto  aveva  in  capo ,  per 
potersene  giovare  nel  render  conto  delle  spese  ai  padroni» 
Trovata  quella  carta  mi  parve  avere  tra  mano  un  tesoro,  e 
mi  accinsi  ad  interpretarla,  benché  non  mi  sembrasse  im- 
presa tanto  agevole.  Pure  cerca  e  ricerca ,  aggiungi  di  qua 
e  togli  di  là,  a  forza  d'ipotesi,  di  rattoppi  e  di  appiccica- 
ture, mi  venne  fatto  di  cavare  un  senso  da  quel  viluppo 
di  lettere,  vaganti  senz'  ordine  e  senza  freno  come  un  branco 
di  pecorelle  ignoranti.  Pareva  fossero  ricordi  o  ammaestra- 
menti d*  esperienza  ritratti  da  qualche  stretta  pericolosa  dcffa 
vita  vittoriosamente  superata  ;  e  a  rinfiancarli,  il  buon  vec- 
chio aveva  aggiunto  qualche  massima  devota  e  i  cowatt' 
damenti  di  Dio  ove  cadevano  a  proposito.  E  la  scrittura 
non  mancava  di  qualche  rozza  eleganza  come  sarebbe  d'u^ 
trecentista,  o  di  qualunque  uomo  che  non  sa  scrivere,  roa 
sa  pur  pensare  meglio  di  coloro  che  scrivono.  Cominciava 
cosi: 

«  Se  sei  al  tutto  infelice  é  segno  che  hai  qualche  pec- 
cato sull'anima;  perché  la  quiete  della  cosciefiza  prepara 


1.— 


CAPITOLO  OTTAVO.  379 

a*  tuoi  dolori  un'  Ietto  da  riposarsi. ^Cerca,  e  vedrai  ehe 

•   hai  trascurato  qualche  dovere ,  o  fatto  dispiacere  ad  alcuno; 

;   ma  se  riparerai  air  omissione  e  al  mal  fatto,  tornerà  sn« 

hiio  la  pace  a  rifiorir  nel  tuo  cuore,  perchè  Gesù  Cristo 

ha  detto  :  beati  coloro  che  soffrono  persecuzione. 

»  Dimentica  i  piaceri  che  ti  son  venuti  di  sopra  a  te  ; 
cercali  sotto  a  te  nelF  amore  degli  umili.  Gesù  Cristo 
amava  i  fanciulli,  i  cenciosi  e  gli  storpii. 

»  Non  guardare  alla  tua  condizione  come  ad  una  ga* 
lera  cui  sei  condannato.  Galeotti ,  in  veneziano  ,  si  chia- 
mano i  birbanti.  Ma  i  buoni  lavorano  per  amore  del  pros- 
sime, e  quanto  più  duro  è  il  lavoro,  tanto  è  maggiore  il  me-^ 
rito.  Bisogna  amare  il  prossimo  come  noi  stessi. 
I  1  Non  ribellarti  a  chi  ti  comanda  ;  soffri  la  sua  du- 

'    rezza  non  per  timore  ma  per  compassione,  acciocché  non- 
accresca  il  suo  peccato.   Gesù  Cristo  ubbidì  ad  Erode  e  » 
\  Pilato. 

»  Il  segreto  che  ti  si  rivela  per  caso,  è  più  sacro  dr 
quello  che  ottieni  in  depositcr  dalla  fiducia  altrui.  Questo  ti 
è  confidato  dall'  uomo,  e  quello  da  Dio.  La  soddisfazione 
di  averlo  custodito,  gelosamente  ti  darà  maggior  piacere,  che 
non  ne  otterresti  dai  favori  o  dai  denari  che  ti  si  offrano 
a  tradirlo.  La  pace  dell*  anima  vai  più  di  mille  zecchini  ;^ 
io  lo  posso  assicurare  ;  e  mi  avvedo  ora  che  pensai  gmsta- 
mente  e  pel  mio  meglio. 

»  Vivendo  bene  si  muore  meglio  :  desiderando  nulla  , 
si  possiede  tutto.  Non  desiderare  la  roba  d*altri.  Però  non- 
bisogna né  disprezzare  né  rifiutare  per  non  offendere  nes- 
\  suno. 

»  Se  adempiendo  a  tutti  i.  tuoi  doveri  non  sei  ancora 
in  pace  con  te  stesso,  gli  é  segno  eh»  ignori  molti  altri 
doveri  che  (i  incombono.  Cereali,  adempili,  e  sarai  contento 
per  quanto  lo  sopporta  la  condizione  umana. 

«  La  disperazione  e  sempre  stata  la  più  gran  pazzia  ^ 


380  LE  GONFESSIOKI  D'  UM  OTTUAGENÀRIO. 

(Marche  tiìiUy  finiéee.  Parlo  deUe  cose  di  qàesta  vita.  Ma  le 
gioie  del  Paradiso  non  finiacpno  mai;  e  neppure  la  fede 
nel  Signore  Iddio.  Ch'egli  mi  aiuti  axonseguirlo.  Amen.  » 

In  un  cantuceino  rimasU)  bianco  stavano  scritte»  eoa 
carattere  più  minuto  e  posteriore,  queste  altre  due  mas- 
sime : 

«  Quando  sei  buono  a  nulla  per  vecchiaia  o  per  ma- 
lattia, considera  ogni  servigio  che  ti  si  rende  come. un  dono 
spontaneo. 

f  Non  sk)$pettare  il  male  ;  ne  vedi  anche  troppo  di 
certo  per  iinmaginarti  l'incarto,  i  giudizii  temerari  sono 
i  proibiti  dalla  le^e  del  Signore.  Che  egli  mi  benedica. 
Amen,  » 

Confesso  la  verità,  che  decifrata  questa  scrittura  io  li- 
masi umiliato  di  molto  ed  anche  un  po' afflitto  d'averia 
letta.  Io  che  avea  sempre  stimato  Martino  un  semplicione, 
un  dabben  uomo,  un  buon  servitore,  umile ,  premuroso , 
riservato  come  se  ne  usavano  una  volta,  e  nulla  più  !  Io  che 
appetto  a  lui,  massime  negli  ultimi  anni,  dappoiché  rosic- 
chiavo un  po'  di  latino,  mi  teneva  per  un  uomo  di  conto , 
e  mi  stimava  di  seguitare  a  volergli  bene,  quasi  fosse  h 
mia  una  gran  degnazione  !  Io  che  avrei  sdegnato  di  fargli 
parte  del  mio  peregrino  sap^e,  per  paura  non  già  che  es- 
sendo sordo  non  mi  udisse,  ma  che  non  mi  comprendesse 
pel  suo  ingegno  zotico  e  triviale!...  Guardate I  con  quattro 
righe  buttate  pù  suUa  carta  egli  me  ne  insegnava  dopo 
morto,  più  ch'io  non  avrei  potuto  insegnarne  agli  altri  stu- 
diandoci sopra  tutta  la  vita!  Di  più  fram^zo  a' suoi  pre- 
cetti ve  n'erano  di  tanto  sublimi  nella  loro  semplicità 
che  io  non  arrivava  a  comprenderli;  jC  si  che  le  parole  dice- 
vano chiaro  !  —  Per  esem|M0 ,  dove  stava  scritto  di  ce^ 
carie  qiiìali  altri  doveri  sconosciuti  ciinoombessero  se  l'adem- 
pimento di  quelli  che  conosciamo  non  bastasse  a  farei 
vivere  in  pace  con  noi  stessi ,  che  cosa  voleva  dtre.il  buon 


CAPITOLO  OTTAVO.  381 

Martino?  E  questo  era  proprio  il  mio  easo;  e  dietro  questa 
massìina  più  che  colle  altre  mi  tornava  conto  di  làmbieeSnre 
il  cervello.  Basta!  Per' allora  mi.  rassegnai  a  leggerla  e  a 
rileggerla  se  non  senza  capirla  cosi  astrattamente,  almeno 
senza  poterne  trovare  un  modo  di  applicazione  alle  mie 
circostansse.  E  tornai  a  meditare  la  prima  ,  la  quale  ascrì- 
TBva  a  qualche  nostra  mancanza  o  a  qualche  cattiva  azione 
la  piena  infelicità  ! 

—  Povero  me!  —  pensai  —  certo  che  io  ho  moke 
colpe  sulla  coscienza,  perché  mi  sento  oggi  più  miseramente 
infelice  che  uomo  alcuno  al  mondo  possa  essere.  — 

Si,  ve  lo  giuro,  feci  un  esame  di  coscienza  cosi  sottile 
cosi  scrupoloso,  che  non  fu  senza  merito  per  essere  stato 
il  primo:  colla  nozione  imperfettissima  eh* io  aveva  delle 
leggi  morali,  ho  paura  che  ne  passassi  buona  più  d' una^ 
ma  anche  mi  rampognai  di  cose  per  sé  intìocentissime  ; 
come,  per  esempio,  d' essermi  sèmpre  rifiutato  a  stringere 
amicizia  coi  figliuoli  di  Fulgenzio,  e  di  serbar  poca  grati- 
tudine alla  signora  contessa.  Il  primo  peccato  lo  ascrìveva 
a  superbia,  edera  antipatia  pura  e  semplice;  del  secondo 
accagionava  il  mio  cattivo  animo,  ma  tutta  la  colpa  F  aveva 
la  memoria  tenace  della  mia  povera  zazzera,  tanto  ingiu- 
stamente martorizzata.  Intanto ,  quello  che  più  importa  » 
non  m' illusi  punto  sui  mio  peccataccio  più  grosso ,  su 
quello  sfrenato  amore  per  la  Pisana,  il  quale  mi  si  scopri 
d'un  tratto  alla  coscienza  in  tutta  la  sua  bestiale  selva- 
tichezza. Io  aveva  amato  la  Pisana  fin  da  piccino!  Otti- 
mamente !  Fin  da  piccino  avea  sognato  con  lei  un  amore 
da  uomo  !  Cose  incompatibili  in  un  ragazzo  che  ragiona 
coi  piedi  !  —  Giovinetto ,  e  già  ragionevole  e  malizioso 
oltre  il  bisogno,  avea  persistito  in  quella  bizzarria  fan- 
ciullesca. —  Male,  signor  Carlino!  Ecco  il  primo  scap- 
puccio dopo  il  quale  vengono  gli  altrr,  come  te  ventidue 
lettere  dell* alfabeto  dopo  la  prima;   La  ragione  doveva 


382  LE  CONFESSIONI  D'CN  OTTUAGENARIO. 

4i¥vertirmi  eh*  io  erao  il  cugino  o-il  servitore  della  Pisana. 
{Servitore,  dico,  perchè  eoi  servi  era  il  mio  posto  nel  ca- 
stello di  Fratia.)  In  ambidue  i  casi  non  mi  stava  di  appic- 
eicarmi  a  lei  colle  pretese  d'un  amore  contro  Y  ordine 
4elle  cose.  Vediamo  un  poco:  coir  amore  dove  si  giunge, 
o  dove  si  intende  di  giungere?  Al  matrimonio;  questa  è  si- 
4:ura:  e  io  la  sapeva  e  la  vedeva  tutti  i  giorni.  Ma  io  !  do- 
vea  io  mai  sperare  di  sposarmi  colla  Pisana?...  Chi  sai... 
2itto,  desiderii  chiacchieroni  che  correte  incontro  all'  im- 
|)ossìbile.  Qui  non  si  tratta  di  sapere  se  la  tal  cosa  può  av- 
venire in  natura,  ma  se  è  solito  che  avvenga,  e  se  conten* 
lerà  quelli  che  ci  hanno  intorno  le  mani.  Conveniva  pro- 
prio eh'  io  confessassi  che  né  il  matrimonio  mio  colla  Pi- 
sana sarebbe  stato  secondo  l'ordine  consueto  del  mondo,  e 
«benèil  conte,  né  la  contessa,  né  alcun  altro,  né  forse  la 
Pisana  stessa  avrebbero  avuto  ragione  di  esserne  con- 
tenti. Dunque?  Dunque  correndo  dietro  a  quello  strega- 
mento  io  non  batteva  la  buona  via;  correva  pericolo  di 
fuorviarmi  lontano  assai,  e  certo  non  era  questa  la  strada 
ài  adempiere  ai  miei  doveri  di  probità  e  di  riconoscenza. 
Ma  se  la  Pisana  mi  amava?...  Ecco  un  altro  cavillo, 
un  sotterfugio ,  una  scusa  del  vizio  inveterato ,  Carlino 
hello  !  Prima  di  tutto,  se  anche  la  Pisana  ti  amasse,  sarebbe 
tuo  dovere  di  fuggirla  piucchemmai ,  perchè  approfitteresti 
4l'una  su$i  leggerezza,  d'un  suo  invasamento  per  contrap* 
4)orla  al  desiderio  dei  parenti.  E  poi  tu  sei  povero  ed  eUa 
è  ricca  ;  non  mi  piace  porgere  appiglio  a  certe  calunnie. 
£  poi  e  poi  ella  non  ti  ama,  e  la  questione  è  bella  e  sciolta... 
Come,  come  non  la  mi  ama?  come  sarebbe  a  dire?...  Si, 
datti  pace  ,  Carlino  !  non  la  ti  ama  per  nulla  :  non  la  ti 
ama  con  quell'impeto  cieco,  intero,  perseverante  che  im- 
pedisce <^ni  considerazione ,  toglie  ogni  distanza  e  con- 
fonde anima  ad  anima.  Non  la  ti  ama  ;  e  tu  lo  sai  bene, 
perché  di  ciò  appunto  ti  crucci  e  t' arrovelli  tanto.  Non  la 


CAPATOLO  OTTAVO.  383 

ti  ama  perchè  sei  venuto  in  questa  camera  a  cercar  dalla 
morte  un  conforto  contro  le  sue.  male  parole,  contro  il  suo 
disprezzo.  Consolati,  Carlino;  puoi  abbandonarla  senza  che 
^Ua  ne  pigli  una  sola  febbre.  Non  sei  neppur  il  capo  raro 
che  la  ne  debba  soffrire  nell*  orgoglio.  Se  tu  fossi  il  poetico 
Giulio  Del  Ponte,  o  Io  sfarzoso  castellano  di  Venchieredo, 
ne  dovresti  avere  un  qualche  rimorso ,  ma  tu!...  Eh  va  là! 
non  te  ne  sei  accortoche  qui  a  Fratta  tu  sei,  appetto  alla  Pi- 
sana, come  Marchetto,  come  Fulgenzio,  come  tutti  gli  altri, 
una  stazione  temporanea  nel  turno  de*  suoi  affetti,  un  accat- 
tone che  aspetta  la  sera  del  sabbato  il  suo  quattrinello  d*  ele- 
mosina. Male,  male  Carlino;  qui  non  è  più  questione  di  do- 
veri verso  gli  altri,  ma  di  rispetto  a  te  stesso.  Sei  tu  un 
asino  da  guardare  a  terra  e  da  insaccar  legnate,  o  un  uomo 
da  tener  diritta  la  fronte  e  da  sfidare  il  giudizio  altrui?  Pu- 
lisciti i  ginocchi.  Carlino;  e  va  via  di  qua.  Vedi,  arrossisci 
di  vergogna  ;  è  cattivo  segno  e  buono  nello  stesso  tempo  : 
accenna  alla  coscienza  del  male  commesso,  ma  insieme  a 
ribrezzo  e  a  pentimento  di  quel  male.  Vattene,  Carlino,  vat- 
tene ;  cerca  una  strada  più  onesta  ,  più  sicura  ,  ove  siano 
altri  passeggieri  cui  tu  possa  dar  mano  e  insegnare  la  via  ; 
non  perderti  in  quei  nebulosi  confini  fra  il  possibile  e 
l'impossibile,  a  battagliare  colla  tua  ombra,  o  coi  mulini  di 
don  Chisciotte.  Se  non  puoi  dimenticar  la  Pisana,  devi 
fingere  di  dimenticarla  ;  al  resto  non  pensare  ,  che  verrà 
dopo.  Ora  sia  verso  te  che  verso  lei  e  verso  tutti,  il  tuo  do- 
vere è  questo.  Restando  avvilisci  te,  spazientisci  lei,  rendi 
male  per  bene  a*  suoi  genitori.  Vattene  !  Carlino,  vattene  ! 
Pulisciti  i  ginocchi  e  vattene!  — 

Questo  consiglio  fu  il  primo  frutto  del  monitorio  di 
Martino  ;  e  fui  tanto  spaventato  della  sua  acerbezza,  che 
senza  pescare  altri  corollari  ripiegai  la  carta ,  e  ripostala 
nel  libro  e  intascato  questo,  uscii  paUido  e  pensieroso  da 
quella  stanza  ov*  era  entrato  livido  ed  ansante.  Fra  tutti  i 


384  LE  CONFESSIONI  D'UN  OTTUAGENARIO. 

dolori  miei  mi  parlava  più  chiaramente  quello  di  aver  sco- 
nosciuto per  tanti  anni   la    pratica   rettitudine   dì   Mar- 
tino, di  non  aver  fatto  di  lui  quel  conto  che  meritava,  di 
averlo  creduto,  in  una  parola,  una  macchina  cieca  ed  ob- 
bediente ,  mentr'  era  invece  un  uomo  conscio    e  rasse- 
gnato.  Io   era  divenuto  cosi  piccino  nella   mia  propria 
stima  che  non  mi  ravvisava  più  ;  la  memoria  d*  un  vecchio 
servitore  morto,  seppetlito  e  già  roso  dai  vermi  mi  costrin- 
geva ad  abbassare  il  capo,  confessando  che,  con  tutto  il  mio 
latino,  nella  vera  e  grande  sapienza  della  vita  era  forse  più 
indietro  che  i  villani.  Infatti  nella  loro  semplice  religione 
èssi  definiscono  coraggiosamente  la  vita  per  una  tentazione 
ò  una  prova.  Io  non  potea  definirla  altrimenti  che  colle 
eguali  parole  che  si  adoprerebbero  a  definire  la  vegetazione 
d'una  pianta.  Aveva  un  bel  piluccarmi  le  idee,  un  bel  voltare 
e  rivoltare  questa  matassa  di  destini,  di  nascite,  di  morti  e  di 
trasformazioni!  Senza  un'atmosfera  eterna  chela  circondi, 
là  vita  rimane  una  burla,  una  risata,  un  singhiozzo,  uno 
starnuto;  resistenza  momentanea  d' un  infusorio  è  perfetta 
al  pari  della  nostra,  coir  ugual  ordine  di   sensazioni  che 
declina  dalla  nascita  alla  morte.  Senza  lo  spirito  che  sorvola, 
il  corpo  resta  fango  e  si  converte  in  fango.  Virtù  e  vizio, 
sapienza  e  ignoranza  isono  qualità  d*un*  argilla  diversa,  come 
la  durezza  o  la  fragilità,  o  la  radezza  o  lo  spessore.  Ed  io 
mi  sdraiava  comodamente  nella  metafisica  del  nulla  e  dei 
pantano,  mentre  dall'alto  dei  cieli  la  voce  d'un  vecchio 
servitore  mi  cantava  le  immortali  speranze  I  0  Martino» 
Martino!  —  sclamai  —  io  non  comprendo  l'altezza  della 
tua  fede ,  ma  gli  insegnamenti  che  ne  ritraggo  sono  cosi 
grandi  e  virtuosi,  che  soli  sarebbero  malleveria  della  sua 
bontà.  Abbiti  l' ossequio  del  tuo  indegno  figliuolo  anche  al 
di  là  della  tomba,  o  vecchio  Martino  !  Egli  ti  ha  amato  in 
vita,  e  se  non  ti  diede  gran  parte  della  sua  stima  allora» 
adesso  te  la  dona  tutta,  te  la  dona  col  fatto  accettando  ci^' 


CAPITOLO  OTTAVO.  385 

camente  i  tuoi  consigli,  e  mostrandosi  degno  di  averne  rac- 
colto il  prezioso  retaggio. 

Primo  effetto  di  cotal  proponimento  fu  di  allontanarmi 
dal  castello  di  Fratta,  per  condurmi  qua  e  là  in  cerca  di 
svagamenti  e  di  piaceri  come  altre  volte  avea  fatto.  Indi 
feci  sfilare  dinanzi  alla  ragione  tutta  la  piccola  squadra  dei 
miei  doveri,  e  trovandola  poco  numerosa,  mi  balenò  alia 
mente  quell'oscura  falange  di  doveri  sconosciuti  che  mi 
poteva  assalire  quandochessia  ,  e  la  quale  anzi ,  secondo 
Martino,  io  avrei  dovuto  chiamare  in  mio  aiuto  contro  i  tedii 
dell* infelicità.  Per  allora  non  fu  che  un  balenio;  e  sonai  si 
campana  a  martello  per  ogni  cantone  dell' animo;  ma  nes- 
sun nuovo  sentimento  sorse  a  gridarmi  :  —  Tu  devi  far  questo 
e  devi  tralasciar  quest'  altro.  Circa  al  romperla  colla  Pisana 
era  già  d' accordo  con  me  stesso  ;  sentiva,  il  dolore  e  quasi  la 
impossibilità  di  questo  sacrifizio,  ma  non  me  ne  celava  T  ob- 
bligo assoluto.  E  poi  e  poi«  riconoscenza,  carità,  studio, 
temperanza,  onestà,  in  ogni  altro  punto  trovava  le  partite 
in  ordine,  non  e'  era  di  che  ridire.  Soltanto  temeva  d'aver 
mostrato  finallora  poco  zelo  nel  mio  noviziato  di  cancelleria  ; 
ma  fermai  di  mostrarlo  in  seguito,  e  cominciando  dal  domani 
scrissi  il  doppio  di  quanto  soleva  scrivere  ai  giorni  prima. 
In  quel  benedetto  domani  doveva  anche  principiare  a  non 
guardar  più  la  Pisana,  a  non  cercarla,  a  non  chieder  conto 
di  lei;  ma  vi  feci  sopra  tanti  ragionamenti,  che  protrassi  il 
cominciamento  dell'  impresa  al  posdomani.  In  seguito  tirai 
innanzi  un  giorno  ancora,  e  finii  col  persuadermi  che  il 
mio  dovere  era  soltanto  di  assopir  l' amor  mio,  di  svagarlo, 
di  stancheggiarlo  coli'  adempimento  degli  altri  doveri,  non 
di  assassinarlo  direttaoiente.  L'  anima  mia  ne  era  cosi 
piena,  che  sare))be  quasi  stato  un  suicidio  ;  cosi  per  non 
ammazzarmi  lo  spirito  tutto  d' un  colpo  seguitai  a  strac- 
ciarlo, a  tormentarlo  branddUio  per  brandello.  Il  rimorso 
d'una,  colpa,  conosciuta  e  ribadita  dall'intelletto,  ama- 

I.  25 


386  LE  CONFESSIONI  B'UN  OTTUAGENARIO. 

raggiava  perfino  le  lontane  lusinghe  che  ancora  mi  rima- 
nevano. 

Un  giorno»  dopo  aver  scritto  molte  ore  in  cancelleria, 
senza  che  questa  occupazione  mi  fosse  di  gran  giovamento, 
pensai  d' andarmene  a  Portogruaro  per  congedarmi  dal- 
r  eccellentissimo  Frumier.  Si  era  già  allo  scorcio  dell*  otto- 
bre, e  poco  sarei  stato  ad  imbarcarmi  per  Padova.  Guar- 
date che  combinazione!  La  Pisana  era  appunto  in  quel 
giorno  a  pranzo  dallo  zio,  e  se  ora  io  giurassi  che  non  ne 
sapeva  nulla,  certo  non  mi  credereste.  Si  festeggiava  T  ono- 
mastico della  nobildonna,  e  facevano  cerchio  alla  mensa 
Giulio  Del  Ponte,  il  padre  Pendola,  monsignor  di  sant'An- 
drea, e  tutti  gli  altri  della  conversazione.  11  senatore  m'ac- 
colse come  fossi  già  invitato;  ed  io  feci  l'indiano,  e  sedetti 
non  senza  sospetto  che  la  Pisana,  per  tormisi  d*infra  i  piedi, 
m' avesse  taciuto  Y  invito.  Infatti  la  sua  vicinanza  a  Gialio, 
le  occhiatine  che  si  scambiavano,  e  la  confusione  delle  loro 
parole  quando  venivano  interrogati  mi  chiarivano  abbastanza 
che  io  doveva  essere  per  lei,  se  non  un  incomodo,  certo  un 
assai  inutile  testimonio.  Incomodo  no;  perchè  già  a  mio  ri- 
guardo non  la  si  sarebbe  tirata  indietro  da  nulla.  In  tutte 
le  parti  anche  migliori  dell'animo  suo  ella  mancava  affatto 
di  quella  delicatezza,  che  sovente  è  mera  abitudine  e  tal- 
volta anche  ipocrisia,  ma  che  conserva  in  uno  squisito  sen- 
timento di  pudore  il  rispetto  alla  virtù.  Donde  avrebbe  ella 
appreso  queste  raffinatezze  delle  maniere  femminili?  Sua 
sorella  Clara,  che  sola  avrebbe  potuto  insegnargliele,  viveva 
sempre  lontana  da  lei  in  camera  della  nonna  ;  essa,  lasciata 
in  baUa  di  manifestare  e  imporre  tutti  i  proprii  capricci, 
aveva  impariate  mano  a  mano  non  solo  a  lasciar  loro  il  freno 
sul  collo,  ma  anche  a  non  prendersi  briga  di  esaminarli  e 
di  nasconderli  se  fossero  brutti  e  vergognosi.  La  padronanza 
dell'istinto  uccide  il  pudore  ddl'anima,  che  nasce  da  ragione 
e  da  coscienza. 


CAPITOLO  OTTAVO.  387 

Io  sedeva  vicino  al  padre  Pendola  mangiando  poco , 
discorrendo  meno ,  osservando  assai ,  e  più  di  tutto  mace- 
randomi di  rabbia  e  di  gelosia.  Giulio  Dei  Ponte  s'animava 
a  tratti,  si  mesceva  come  uno  scoiribanda  alla  conversa- 
zione generale ,  lanciava  un  razzo  di  frizzi,  di  barzellette, 
d'epigrammi,  e  poi  tornava  al  muto  colloquio  della  vicina 
con  tale  atto  che  diceva  :  —  Si  parla  più  dolcemente  cosi  !  — 
Si  vedeva  che  quel  suo  brìo.non  era  spontaneo,  cioè  non  era 
r  abbondanza  della  vena  che  lo  faceva  sgorgare.  Piuttosto 
argomentava  che,  stando  muto,  o  avrebbe  fatto  pensar 
male ,  o  avrebbe  perduto  quella  stima  di  giovane  all^o  e 
sfolgorante  che  gli  avea  conquistato  il  cuore  della  Pisana. 
Infatti  costei  che  sorrideva  soltanto  alle  sue  occhiate,  ar- 
rossiva fin  nelle  orecchie,  sospirava,  si  confondeva  quan- 
d'egli parlava  lesto,  grazioso,  animato,  e  faceva  scoppiar 
d'ognintorno  l'applauso  irresistibile  delle  risate.  Giulio  Del 
Ponte  aveva  indovinato  la  qualità  della  propria  magia  :  le 
avea  piaciuto  ih  ragione  della  virtù  che  aveva  di  ravvivare, 
di  rallegrare,  di  trascinare.  Infatti  sembrava  che  egli  avesse 
tre  anime  invece  di  una  ;  e  gli  occhi  e  i  gesti  e  le  parole 
e  ì  pensieri  avevano  in  lui  tanta  abbondanza  e  varietà,  che 
non  pareva  bastare  a  tanto  movimento  quel  solo  fornello 
spirituale  che  dà  calore  di  vita  a  ciascuno  di  noi.  Scusa- 
temi la  similitudine;  se  la  forza  dell'anima  ^  misurasse 
come  quella  del  vapore,  si  poteva  calcolare  la  sua  a  no- 
vanta cavalli,  limitando  a  trenta  quella  della  gente  comu- 
ne. Converrete  meco  di'  era  una  gran  fortuna  ;  ma  guai , 
guai  per  questi  Sansoni  di  spirito  se  Dalila  taglia  loro  i 
capelli!  Guai  dico:  il  premio  stesso  della  lor  vigoria  li 
precipita;  quell'amore  che  ne|^i  altri  è  un  alimento,  in 
essi  invece  è  un  inciampo ,  una  sottrazione.  Distraendo  la 
loro  attività  dal  suo  campo  naturale,  li  sprovvede  del  pre- 
dominio che  avevano ,  per  confonderli  alla  plebaglia  degli 
altri  innamorati,  ognuno  de' quali  può  soverchiarli  con  al- 


388  LE  CONFESSIONI  D'  UN  OTTU\GENARIO. 

tre  doti.,  con  altri  pregi  diversi  dai  loro.  In  una  parola, 
r amore  che  sublima  gli  sciocchi,  istupidisce  queste  anime 
splendide  e  ammaliatrici.  Ma  Giulio  sapeva  ciò,  e  sene 
difendeva  valorosamente.  Sentiva  T amore  crescere  come 
una  nuvola  incantata,  e  avvolgergli  la  mente  e  accarezzar- 
la ,  invitandola  ai  sogni ,  alla  beatitudine.  Un  istante  ce- 
deva a  quei  dolci  adescamenti;  ma  poi  l'accortezza  Io 
risvegliava,  additandogli  nel  riposo  la  sua  sconfitta.  Si  rial- 
zava non  più  per  trabocco  spontaneo  di  giocondità  e  di 
brio,  ma  per  forza  di  volontà  e  per  interesse  d'amore. 
Aveva  ammaliato  la  Pisana  ;  non  voleva  perdere  la  sua  con- 
quista. Infelice  in  questo,  che  nei  temperamenti  comeilsuo 
s'avvicendano  sempre  facili  e  venturose^le  occasioni  di  pia- 
cere e  di  godere;  ma  si  offrono  pericolose  e  fatali  queDedi 
amare.  Ogni  opera  ha  i  suoi  mezzi:  l'amore  vuol  essere 
conquistato  coli* amore  ;  il  luccichio  della  gloria,  e  il  bar- 
baglio dello  spirito  devono  tenersi  paghi  alla  galanterìa. 

Il  padre  Pendola  adocchiava  Giulio  Del  Ponte  e  la  Pi- 
sana; poi  sogguardava  me:  due  occhi  come  i  suoi  non  si 
movevan.o  per  nulla ,  ed  ogni  volta  che  li  incontravo  io 
sentiva  fin  nel  fondo  dell'anima  la  fredda  strisciata  dei 
loro  sguardi.  Gli  altri  commensali  non  badavano  a  nulla; 
cianciavano  fra  loro ,  bevevano  alla  salute  della  nobil  don- 
na, ridevano  fragorosamente  delle  cavatine  improvvisate 
da  Giulio,  e  sopratutto  mangiavano.  Ma  quando  si  levarono 
le  mense  e  la  compagnia  stava  per  scendere  in  giardino  a 
prendere  il  cafiS  sulla  terrazza ,  il  padre  Pendola  mi  prese 
amorevolmente  pel  braccio  invitandomi  a  rimanere.  La 
pietà  che  si  dipingeva  sul  suo  volto  mi  sgomentò  un  poco; 
ma  mi  diede  anche  della  sua  indole  migliore  idea  che  forse 
non  avessi  avuto  infin  allora.  Che  cosa  volete?  la  calamita  da 
una  parte  attira ,  dall'  altra  respinge  il  ferro  e  non  si  sa 
il  perchè.  Anche  fra  uomo  ed  uomo  si  osservano  le  hìnoX' 
rie  della  calamita.  Rinmsi  per  curiosità ,  per  ossequio,  un 


CAPITOLO  OTTAVO.  389 

po' anche  perche  ì  miei  occhi  avevano  bisogno  di  non 
vedere. 

—  Carlino ,  —  mi  disse  il  padre  girando  con  me  su  e 
giù  per  la  sala  mentre  i  servi  finivano  di  sparecchiare  — 
voi  siete  in  procinto  di  tornare  a  Padova. 

—  Si,  padre,  —  risposi  con  due  sospironi  irragione- 
voli forse  ma  certo  sinceri. 

—  É  il  vostro  meglio,  Carlino.  Qui  confessatemi  che 
non  siete  contento  del  vostro  stiEito,  che  l'incertezza  e 
l'ozio  vi  rovinano,  e  che  sciupate  i  più  begli  anni  della 
gioventù. 

—  E  vero ,  padre  ;  ho  cominciato  per  tempo  a  gustare 
il  fastidio  della  vita. 

—  Bene,  bene!  tornerete  poi  a  trovarla  gradevole  le 
dieci  e  le  venti  volte.  Tutto  sta  che  vi  sacrifichiate  nobil- 
mente all'adempimento  de' vostri  doveri.  — 

Quest'esortazione  in  bocca  del  reverendo  mi  sorprese 
assai  :  non  mi  sarei  mai  aspettato  che  le  sue  massime  con- 
cordassero con  quelle  dì  Martino;  e  questa  concordia  mi 
aperse  d'un  tratto  l'aninio  alla  confidenza. 

—  Le  dire  —  soggiunsi  —  che  da  poco  tempo  in  qua 
ho  cercato  appunto  nell'adempimento  de'  miei  doveri  un  ri- 
ftigio  contro...  contro  la  noja. 

—  E  lo  avete  trovato? 

—  Non  so;  lo  scrivere  in  cancelleria  è  lavoro  troppo 
materiale;  e  il  signor  canceUiere  non  é  la  persona  più 
adatta  a  rendere  quel  lavoro  piacevole.  Occupo  le  mani,  è 
vero ,  ma  la  testa  vola  ove  le  piace ,  e  pur  troppo  i  dispia- 
ceri e  le  ore  si  contano  più  col  cervello  che  colle  dita. 

—  Parlate  ottimamente ,  Carlino  ;  ma  voi  dovete  sa- 
pere meglio  di  me  che  più  di  tutto  alla  guarigione  im- 
porta una  ferma  volontà  di  guarire.  Qui,  qui,  Carlino,  voi 
avete  l'anima  ammalata;  se  volete  sanarla,  andatevene; 
ma  voi  direte  che  la  malattia  viaggia  coli' infermo.  No,  no. 


390  LE  CONFESSIONI  D'  UN  OTTAUGENARIO. 

Carlino,  non  è  ragione  bastevole l  Causa  lontana  non  af- 
fligge tanto  come  causa  vicina.  Via ,  non  arrossite  ora  ;  io 
non  dirò  nulla,  vi  consiglio  da  buon  amico,  da  padre,  e 
nulla  più.  Siete  senza  famiglia  ,  non  avete  alcuno  che  vi 
ami,  che  vi  diriga;  io  voglio  adottarvi  per  figliuolo,  e  soc- 
corrervi con  quel  lume  di  coscienza  che  il  Signore  mi  ha 
concesso.  Fidatevi  di  me,  e  provate:  non  vi  domando  al- 
tro. Bisogna  che  partiate  di  qui  ;  che  partiate  non  sola- 
mente colle  gambe,  sibbene  anche  coli' animo.  Per  tirar 
poi  r animo  con  voi,  avete  già  indovinato  il  modo.  Pie- 
garlo alla  retta  conoscenza  e  all'operosa  osservanza  dei 
propri  doveri.  Avete  detto  benissimo  ;  i  dolori  si  contano 
col  cervello ,  e  io  aggiungerò  col  cuore,  non  già  colle  dita 
della  mano.  Bisognerà  dunque  occupare  oltre  la  mano  an- 
che il  cervello  ed  il  cuore. 

—  Padre,  —  balbettai  veram^te  iiitenerito:  —  par- 
late; io  v'ascolto  con  vera  fede;  e  mi  proverò  d'inten- 
dere e  di  ubbidire. 

—  Uditemi,  —  riprese  egH:  —  voi  non  avete  obblighi 
di  famiglia,  e  il  debito  della  riconoscenza  verso  chi  v'ha 
fatto  del  bene  è  saldato  presto  da  chi  non  può  pagarlo  con 
altro  che  con  la  gratitudine  dell'affetto.  Da  questo  latoi 
vostri  doveri  non  vi  darebbero  l'occupazione  di  un  mino- 
to,  se  non  fosse  collo  spingervi  allo  studio  secondo  l'in* 
tendimento  dei  vostri  benefattori.  Ha  non  basta.  Cosi  si 
occuperebbe  il  cervello;  il  cuore  rimane  ozioso,  tanto  più 
che  la  famiglia  in  cui  foste  allevato  non  ha  saputo  educar* 
velo  a  suo  profitto.  No,  non  vergognatevi,  Carlino.  E 
certo  che  voi  non  poteteessere  legato  coU'aroore  del  figliuolo 
al  signor  conte  e  alia  sfgnora  contessa,  che  appena  è  se  sep- 
pero farsi  amare  come  genitori  dalia  lor  prole  vera.  1  he- 
neficii  non  obbligano  tanto  quanto  il  modo  di  porgerli, 
massime  poi  i  fanciulli.  Non  ve^ognatevene  dunque.  E 
COSI,  perchè  cosi  doveva  essere.  Quanto  allo  sformarvi  ora» 


GAPÌraLO  OTTAVO.  391 

sarebbe  segno  di  ottima  indole,  di  animo  docile  e  grato; 
ma  non  vi  riescireste.  L*  amore  è  un'erba  spontanea,  non 
una  pianta  da  giardino.  —  Carlino,  il  vostro  cuore  è  vuoto 
di  affètti  famigliari  come  quello  d'un  trovatello.  É  una 
gran  sciagura  che  scusa  molti  falli...  intendiamoci,  figliuo- 
lo !  lì  scusa  si,  ma  né  ci  libera  dal  dovere  di  purgarli,  né 
ci  abilita  per  nulla  a  indurirvisi!  A  questa  sciagura  si 
cercano  rimedii  istintivamente  durante  la  prima  età.  E  un 
buon  angelo  può  &re  che  si  imbrocchi  giusto  ! ...  Ma  spesso 
anche  la  sorte  avversa,  la  cecità  fanciullesoa  ci  fanno  tro- 
vare veleni  invece  di  rimedii.  Allora,  Carlino,  appena  la  ra- 
gione cresciuta  se  ne  accorga  bisogna  cambiar  vaso ,  e  ab- 
bandonare, quella  cura  fallace  e  nociva  per  appigliarsi  alla 
vera.  Voi  avete  diciotto  anni,  figliuolo;  siete  giovane,  siete 
uomo*  Non  avete,  non  potete  avere  un  affetto  certo,  san- 
to, legittimo  che  vi  occupi  degnamente  il  cuore,  perché 
nessuno  ve  ne  ha  insegnate  fin  qui  le  fonti,  né  annun- 
ciate le  necessità!...  Io  forse  primo  vi  parlo  ora  la  voce 
del  dovere,  e  non  so  quanto  gradito... 

-—Seguiti  pure,  seguiti,  padre.  Le  sue  parole  sono 
quelle  di  cui  i  miei  pensieri  andarono  in  cerca  senza  prò 
ai  giorni  passati.  Mi  sembra  di  veder  farsi  giorno  nella  mia 
mente,  e  stia  sicuro  che  avrò  il  coraggio  di  non  distogliere 
gli  occhi. 

—  Bene,  Carlino  !  Avete  mai  pensato  che  voi  non  siete 
solamente  uomo,  masibbene  ancora  cittadino  e  cristiano? — 

Questa  domanda,  fattami  dal  padre  con  piglio  grave  e 
solenne,  mi  conturbò  tutto  ;  quello  che  volesse  dire  e  che  cosa 
importasse  l'essere  cittadino  io  noi  sapeva  affatto;  quanto 
all'essere  cristiano,  io  non  avrei  messo  punto  in  dubbio 
che  lo  fossi,  perchè  nella  dottrina  mi  avevano  avvezzato  a 
rispondere  di  si.  Rimasi  adunque  un  po'  perplesso  e  con- 
ciso, poi  risposi  con  voce  malferma. 

—  Si,  padre,  so  di  essere  cristiano  per  la  grazia  di  Dio. 


392  LE  CONFESSIONI  D*  UN  OTTUAGENÀRIO. 

—  Cosi  il  piovano  v'insegnò  a  rispondere,  —  riprese 
egli  —  ed  ho  tutte  le  ragioni  per  credere  che  non  diciate 
per  usanza  una  bugia.  Fino  ad  ora.  Carlino,  tutti  erano 
cristiani,  e  perciò  una  tal  domanda  era  quasi  inutile.  La 
religione  stava  sopra  le  dispute,  e  buoni  o  malvagli,  se 
non  la  regola  dei  costumi,  come  nei  primi  secoli  di  fervo- 
re, almeno  il  vincolo  deUa  fede  ci  stringeva  tutti  neDa 
gran  Simiglia  della  Chiesa.  Ora ,  figiiuol  mio ,  i  tempi  sono 
mutati:  per  essere  cristiano  non  bisogna  imitare  gli  altri, 
ma  pulsare  anzi  a  fare  a  rovescio  di  quanto  fanno  molti 
altri.  Dietro  Tindifferenza  di  tutti  s'appiatta  l'inimicizia  di 
molti,  e  contro  questi  molti  i  pochi  veramente  credenti  de- 
vono combattere,  lottare  con  ogni  sorta  di  armi  per  non 
rimaner  sopraffatti...  Cioè  intendiamoci,  non  per  orgoglio 
personale,  ma  perchè  non  rimanga  conculcata  quella  refi- 
^one  fuor  della  quale  non  è  salute...  Carlino ,  ve  lo  ripe- 
to ,  voi  siete  giovane ,  siete  cristiano ,  come  tale  vivete  in 
tempi  difficili,  e  andate  incontro  a  tempi  più  difficili  an- 
cora ;  ma  la  difficoltà  stessa  di  questi  tempi  se  è  una  sven- 
tura comune ,  se  è  una  vicenda  miserevole  anche  per  voi , 
pel  vostro  interesse  momentaneo  e  pel  decoro  della  vostra 
vita  è. una  vera  fortuna.  Pensateci,  figliuolo;  volete  voi 
poltrire  nell'indifferenza  senza  pensiero  e  senza  dignità? 
0  volete  piuttosto  mescervi  alia  battaglia  dell'eternità  col 
tempo,  e  dello  spirito  colla  carne?  Queste  avvisaglie  pre- 
senti condurranno  da  ultimo  a  cotali  dilemmi,  non  ne  du- 
bitate. Voi  siete  d'un' indole  aperta  e  generosa,  e  dovete 
propendere  alla  buona  causa.  Colla  religione  l'idealità,  la 
fede  nella  giustizia  immortale,  e  nel  trionfo  della  virtà, 
la  vita  razionale  insomma  e  la  vittoria  dello  spirito:  colla 
miscredenza  il  materialismo,  lo  scetticismo  epicureo,  la  ne- 
gazione della  coscienza,  l'anarchia  delle  passioni,  la  vita 
bestiale  in  tutte  le  sue  vili  coivseguenze.  —  Scegliete, 
Carlino:  scegliete! 


COITOLO  OTTAVO.  383 

—  Oh  sono  cristiano!  -—sdamai  io  con  tutto T ardore 
dell'anima.  —  lo  credo  nel  bene,  e  voglio  ch'esso  trionfi. 

—  Non  basta  volerlo^  —  soggiunse  il  padre  con  una 
sua  vocina  melanconica.  —  Il  bene  bisogna  cercarlo,  bi- 
so^a  farlo  perch'esso  trionfi  davvero.  Perciò  bisogna 
darsi  corpo  ed  anima  a  chi  suda,  lavora,  combatte  per  il 
bene,  bisogna  adoperare  le  arti  stesse  de'nemici  a  loro  dan- 
no :  bisogna  raccogliere  intomo  al  cuore  tutta  la  costanza 
di  cui  siamo  capaci,  armare  la  mano  di  forza,  il  senno  di 
prudenza,  e  non  aver  paura  di  nulla,  e  durar  sempre  vigili 
air  ugual  posto;  e  cacciati  tornare,  e  disprezzati  soffrire, 
dissimulare  per  rivincere  poi;  piegarsi  si  anche  se  occorre, 
ma  per  risorgere;  venire  a  patti,  ma  per  temporeggiare. 
Insomma  bisogna  credere  nell'eternità  dello  spirito  per 
sacrificare  questa  vita  terrena  e  momentanea  alla  immorta- 
lità futura  e  migliore. 

—  Si,  padre.  Quest'orizzonte  che  mi  si  dischiude 
agli  occhi  è  tanto  vasto,  che  noa  ho  più  l'audacia  di  pian- 
gere le  mie  piccole  sciagure.  Allargherò  i  miei  sguardi  in 
esso,  e  scompariranno  le  inimicizie  che  mi  danno  inciampo-. 
Volerò  invece  di  camminare. 

—  Davvero 9  Carlino?  cosi  mi  piacete;  ma  ricordatevi 
che  l'entusiasmo  non  basta  senza  il  corredo  d'una  buona 
dose  di  criterio  e  di  costanza.  Ora  io  vi  ho  mostrato  quali 
doveri  altissimi  e  nobili  reclamano  l'opera  vostra,  e  voi  vi 
siete  infervorato  nella  loro  splendida  pienezza.  Ma  poi  du- 
rante la  via  vi  parrà  di  ricadere  nella  levità  e  piccolezza 
umana.  Non  vi  spaventate ,  Carlino.  Gh  è  come  un  pas- 
seggiero,  che  per  giungere  a  Roma  dee  pernottare  molte 
volte  in  sudìce  taverne ,  e  far  viaggio  con  facchini  e  con 
vetturali.  Soffrite  tutto  ;  non  abbiate  ribrezzo  dei  passaggi 
momentanei,  sollevate  il  pensiero  alla  mèta;  tenetelo  sem- 
pre là  !  — 

Io  capiva  e  non  capiva  ;  era  abbarbagliato  da  quelle 


394  LE  CONFESSIONI  D'  UN  OTTUAGENARIO. 

splendide  e  sonanti  parole,  che  prima  mi  balenavano  alla 
mente  con  quei  grandi  fantasmi  d'umanità,  di  religione, 
di  sacrifizio ,  di  fede  che  popolano  cosi  volentieri  i  mondi 
sognati  dai  giovani.  Capiva  che ,  o  bene  o  male ,  entrava 
in  una  sfera  nuova  per  me,  dov'io  non  era  che  un  atomo 
intelligente  avvolto  in  un*  opera  sublime  e  misteriosa.  Con 
quali  mezzi,  a  qua!  fine?  —  Non  lo  sapeva  per  fermo;  ma 
fine  e  mezzi  soverchiavano  d'assai  le  mie  preoccopaùoni 
erotiche,  i  miei  fanciuliescM  rammarichi.  Invitato  a  mo- 
strarmi  cristiano,  mi  s^tiva  uomo  nell* umanità,  e  ingi- 
gantiva. 

—  Questo  in  quanto  a  religioiie ,  —  seguitava  con 
veemenza  il  reverendo  padre4  —  In  quanto  alia  vostra  qua- 
lità di  cittadino,  le  condizioni  sono  consimili.  Non  caleva  il 
pensarci,  e  ogni  opera  individuale  cadeva  al  suo  posto  nei 
gran  meccanismo  sociale ,  quando  tutti  s' accordavano  nel 
rispetto  tradizionale  alla  patria  e  alle  sue  istituzioni,  la 
patria ,  fìgliuol  mio ,  è  la  religione  del  cittadino  :  le  leggi 
sono  il  suo  credo ,  guai  a  chi  le  tocca  !  Convien  difendere 

j. , r , ^^ j..^, ^—     ^' 

violabilità  de' suoi  decreti,  retaggio  sapiente  di  venti,  di 
trenta  generazioni  !  Ora,  pur  troppo,  una  falange  latente  e 
instancabile  di  devastatori  tende  a  mettere  in  dubbio  ciò 
che  il  tribunale  dei  secoli  ha  sancito  vero ,  giusto ,  immu- 
tabile. Conviene  opporsi,  figUuoi  mio ,  a  tanta  barbarie 
che  prorompe  ;  conviene  rendere  ai  nemici  quel  danno  stesso 
che  cercano  portare  a  noi ,  seminando  fra  loro  la  corruzionei 
la  discordia.  Il  male  contro  il  male  va  adoperato  coraggio- 
samente, alla  maniera  dei  chirurghi.  Se  no,  cadremo  cer- 
tamente ;  cadremo,  amici  e  nemici,  in  potere  di  quei  maligiu> 
che  predicano  un*,  insensata  libertà  per  imporci  la  vera  se^ 
vitù:  la  servitù  a'  codici  immorali,  t^merarii,  tirannici* 
la  servitù  alle  passioni  nostre  ed  altrui,  la  servitù  delFaniDOi 
a  profitto  di  qualche  maggior  godimento  terreno  e  passeg* 


CAPITOLO  OTTAVO.  395 

gìero.  Siamo  forti  contro  la  superbia ,  figliuol  mio.  Per  ciò 
ne  conviene  essere  umili  ;  ubbidire,  ubbidire,  ubbidire.  Co- 
mandi la  legge  di  Dio  ;  la  legge  che  fu  ,  la  legge  che  è  ; 
non  l'arbitrio  di  pochi  invasati,  che  dicono  di  innovare, 
tna  non  tendono  che  a  divorare!  Capite,  figliuolo,  quel 

che  voglio  dire? Cosi  religione  e  patria  si  danno  la 

mano;  e  vi  preparano  un  campo  di  battaglia  dove  è  dato 
sacrificarsi  più  degnamente  che  nella  colpevole  idolatria 
d'  un  affetto,  o  d' un  interesse  privato.  — 

Coir  una  mano  il  reverendo  padre  mi  prostrava  nel 
fango  ;  coli*  altra  mi  sollevava  alle  stelle.  Io  scossi  potente- 
mente il  mio  giogo  di  dolore,  e  alzai  libera  ma  costernata  la 
fronte. 

—  Eccomi ,  —  risposi.  —  Io  spero  di  cancellare  la 
prima  parte  della  mia  vita ,  sovrapponendovi  la  seconda 
più  alta  e  più  generosa.  Dimenticherò  me  stesso  ove  non 
possa  cambiarmi  :  cercherò  doveri  più  santi ,  amori  più 
grandi 

—  Adagio  con  questi  amori  !  mi  interruppe  il  padre  : 
non  usate  1*  eguale  vocabolario  in  materie  cosi  disparate. 
L'  amore  è  un  lampo  che  guizza,  una  meteora  che  passa. 
E  nella  vita  nuova  a  cui  vi  eccito  si  vogliono  la  fede  e  lo 
zelo  ;  due  forze  pensate  e  continue.  La  croce  del  sacrifizio 
e  la  spada  della  persuasione  :  ecco  i  nostri  simboli  ;  supe- 
riori di  gran  lunga  alle  corone  di  mirto ,  e  alle  colombe 
accoppiate.  Ma  la  persuasione,  6gliuol  mio,  scaturisce  dal 
sacrifizio  nostro ,  ed  è  ricevuta  negli  animi  altrui ,  come  il 
calore  prodotto  dal  sole  è  appropriato  dal  seme  che  fer- 
menta e  che  germina.  Non  conviene  farsi  intoppo  delle 
contraddizioni,  dei  livori  altrui:  la  persuasione  verrà;  fa- 
tele strada  colla  perseveranza  e  colla  forza.  Quando  si  ma- 
tura il  trionfo  del  bene,  giova  perseguitare  il  male;  ma  per- 
seguitarlo utilmente,  sapientemente  :  perché,  fìgliuol  mio, 
r  esercito  dei  martiri  pur  troppo  non  è  molto  numeroso,  e 


396  LE  CONFESSIONI  D'  UN  OTTUAGENÀRIO. 

dai  proprìi  sacrifizii  è  mestieri  cavare  il  prezzo  che  meri- 
tano per  non  vederli  sprecati. 

—  Padre,  —  soggiunsi  io  con  qualche  ritenutezza 
pel  mistero  che  mi  cresceva  in  quella  lunga  parlata  — 
spero  che  capirò  meglio  quando  mi  sia  purificato  lo  spirito 
dai  fumi  che  lo  offuscano.  Penserò,  e  vincerò. 

—  Avreste  già  vinto  se  vi  foste  provato  a  combattere  ; 
-—  rispose  il  reverendo  —  ma  voi.  Carlino,  vi  siete  chiuso 
nel  vostro  guscio ,  e  non  avete  cercato  1'  aiuto  di  chi  po- 
teva molto  per  voi.  Le  idee  non  nascono ,  ma  procedono , 
figliuol  mio  :  e  voi  avete  fatto  malissimo  a  raggomitolarvi 
nelle  vostre  passioncelle,  senza  fidarvi  alle  persone  queste 
ed  oculate,  che  vi  avrebbero  menato  bene  innanzi  in  quella 
strada  che  ora  vi  addito.  L*  anno  scorso  per  esempio  io  vi 
avea  raccomandato  di  frequentare  a  Padova  V  avvocato  Or- 
menta,  un  uomo  integerrimo,  giusto;  generoso,  che  avrebbe 
volto  r  ingegno  vostro  al  suo  vero  ministero ,  e  vi  avrebbe 
indicato  il  vero  scopo  e  V  ampia  utilità  della  vita.  Uomini 
cosi  fatti  devono  essere  venerati  dai  giovani,  e  presi  ad  esem- 
pio ,  se  vogliono. 

—  Padre,  l'avvocato  Ormenta  io  l'ho  veduto  più  volte 
giusta  la  sua  raccomandazione  ;  ma  io  era  sviato  in  altn 
pensieri.  Mi  pare  anche  che  fossi  spaventato  dalla  sua  fred- 
dezza, e  da  una  certa  aria  di  sprezzo  che  mi  rassicurava 
ben  poco.  Non  so  se  mi  sembrasse  o  troppo  grande  o  troppo 
diverso  da  me  ;  ma  certo  io  non  mi  sentiva  di  buona  voglia 
alla  sua  presenza ,  e  la  camera  nella  quale  mi  riceveva  era 
cosi  tetra,  cosi  agghiacciata  da  metter  paura.  — 

—  Tutti  segni  d' una  vita  austera  e  sublime ,  figiiaol 
mio.  Quello  che  un  tempo  vi  ha  spaventato,  vi  piacerà,  vi 
ammalierà  domani.  Sembrano  fredde  le  cose  eccelse,  e  ic 
nevi  coprono  le  cime  delle  alte  montagne;  ma  sono  le  primo 
ad  esser  baciate  dal  sole,  e  le  ultime  eh'  esso  abbandoni. 
Tornerete  quest'  anno  dall'  avvocato ,  vi  addomesticherete 


CilPlTOLO  OTTATO.  397 

con  lui,  e,  0  il  giudizio  m*  ingannia,  o  io  vi  amrò  reso  il 
gran  servizio  di  farvi  trovare  una  buona  e  sicura  guida  per 
la  vita  cui  siete  destinato.  Adesso  io  vi  ho  gettato  in  cuore 
un  piccolo  seme.  Speriamo  che  germoglierà.  11  buon  avvo- 
cato trovandovi  meglio  disposto,  vi  accoglierà  con  migliore 
fiducia.  Anch'io,  vedete,  or  fanno  dieci  mesi,  sperava  poco 
da  voi  ;  ve  lo  confesso  ingenuamente ,  e  tanto  più  volen- 
tieri in  quantoché  oggi  spero  molto. 

—  Oh  Padre,  ella  mi  confonde!  Come  mai  sperar 
molto  da  me  ? 

—  Come,  Carlino,  come?  voi  non  vi  conoscete,  e  io 
non  voglio  che  montiate  iu  superbia ,  ma  voglio  insegnarvi 
a  leggere  nell'anima  vostra.  Voi  avete  un  ardore  intenso  e 
costante  di  passioni,  che  sollevate  ad  una  sfera  più  pura, 
dove  le  passioni  diventano  adorazioni ,  può  dare  una  luce 

benefica  e  divina  ! Siete  proprio  deciso  a  spastoiarvi 

dal  fango^  a  cercar  la  felicità  dov'ella  risiede  veramente, 
neir  adempimento  dei  doveri  più  santi  che  la  coscienza  im- 
ponga ad  un  uomo  del  nostro  tempo? 

—  Si,  padre  ;  tutto  farò  per  amore  della  giustizia. 

—  Allora  fidatevi  di  noi ,  Carlino  ;  noi  vi  aiuteremo  , 
noi  vi  illumineremo.  Le  nebbie  di  prima  §i  muteranno  a 
poco  a  poco  in  raggi  di  sole.  Voi  ci  ringrazierete,  e  noi 
ringrazieremo  voi..... 

—  Oh  padre,  cosa  dice  mai  ! 

—  Si,  vi  ringrazieremo  dei  grandi  servigi  che  rende- 
rete alla  causa  della  religione  e  della  patria,  alla  causa  che 
difendiamo  per  compassione  dell'  umanità ,  e  per  gloria  di 
Dio.  Foste  fornito  da  natura  di  doti  superbe  ;  usatene  de- 
gnamente: e  troverete  riconoscenza,  onori  e  contentezze. 
Ve  lo  prometto  io.  Se  foste  prete ,  vi  direi  :  —  State  con 
me;  combatteremo,  pregheremo,  vinceremo  insieme;  — ma 
vi  chiamano  per  un*  altra  via,  ottima  e  nobile  pur  essa.  L'av- 
vocato Ormenta  farà  le  mie  veci  :  gli  scriverò,  a  lungo  di 


308  LE  GONFESfilOm  D'  UN  OTTUAGENARIO. 

voi;  egli  vi  terrà  per  fig^uolo,  e  avrete  forse  occasione  di 
far  più  bene  voi  nel  mondo»  che  io  non  possa  sperare  di 
farne  in  mezzo  al  clero  di  una  modesta  diocesi.  Siamo  in- 
tesi ,  Carlino  ;  non  vi  domando  altro  che  di  credermi  e 
di  provare.  Soprattutto  non  voglio  più  vedervi  imbecillire 
in  sogni  da  ragazzo.  Disprezzate  quello  che  va  disprez- 
zato :  rompete  la  catena  delle  abitudini  :  pensate  che 
Tuomo  è  fatto  per  gli  uomini.  Siate  generoso  giacché 
siete  forte.  — 

Che  cosa  volete^?  bisogna  pure  che  lo  dica.  L' adula- 
zione fece  quello  che  Teloquenza  non  avea  fatto,  o  alineDo 
compi  l'opera  incominciata  da  essa.  Mi  vennero  le  lagrime 
agli  occhi,  presi  le  mani  del  padre  Pendola,  le  copersi  ài- 
baci,  le  inondai  di  pianto,  promisi  di  essere  uomo,  di  sa- 
crificarmi pel  bene  degli  altri  uomini,  di  ubbidire  a  lai, 
di  ubbidire  all'avvocato  Ormenta,  di  ubbidire  a  tutti  fuo^ 
che  a  quelle  mie  passioni  che  mi  avevano  infin  allora  cosi 
scioceameote  tiranneggiato.  Io  era  fuori  di  me,  mi  pareva 
di  essere  diventato  un  apostolo  ;  di  chi  e  parche  non  sape- 
va ;  ma  infatti  la  testa  mi  andava  per  le  nuvole,  e  nulla  al 
mondo  io  disprezzava  tanto ,  come  i  miei  sentinaenti  e  la 
mia  vita  degli  s^nni  trascorsi.  Il  padre  mi  confermava  in 
questi  proponimenti  di  conversione  confortandomi  intanto 
a  ripigliare  il  filo  delie  mie  devozioni  infantili,  a  credere, 
a  pregare.  La  luce  si  sarebbe  fatta  poi,  e  Y  avvocato  Or- 
menta  doveva  essere  il  candelliere.  Scendemmo  insieme  in 
giardino  e  sulla  terrazza*,  dove  le  belle  fronde  già  ingiallite 
delle  viti  ombreggiavano  il  riposo  vespertino  della  compa- 
gnia. Il  dbiacchierìo  languiva  nella  ealma  solennne  del  tra- 
monto ;  le  acque  del  Lemene  romoreggiavano  al  basso, 
verdastre  e  vorticose  ;  un  suono  di  campane  lontano  e  me- 
lanconico veniva  per  V  aria  come  lultima  parola  del  giorno 
che  muore,  e  il  cielo  s'itifiammava  ad  occidente  e<^  splen- 
didi colori  deir  autunno.  Al  primo  momento  mi  pare?a  di 


CAPITOLO  OTTAVO.  399 

essere  in  un  gran  tempio ,  dove  lo  spirito  inviabile  di  Dio 
mi  empiesse  1*  anima  di  gravi  e  serene  meditazioni.  Poi  i 
pensieri  mi  tumultuavano  nel  capo,  come  il  sangue  nelle 
vene  dopo  una  corsa  precipitosa  ;  la  mente  avea  volato 
troppa,  non  conosceva  più  l'aria  in  cui  batteva  le  ali,  il 
ribrezzo  dell*  infinito. la  sgomentava.  Mi  avvicinai  alla  rin- 
ghiera per  guardare  nel  fiume,  e  queir  acqua  che  passava, 
che  passava  senza  posa ,  senza  differenza  alcuna  ,  mi  dava 
r  immagine  delle  cose  mondane  che  colano  fluttuando  in 
uà  abisso  misterioso.  I  discorsi  del  padre  Pendola  facevano 
allora  nella  mia  memoria  1*  effetto  d*  un  sogno,  che  ci  ri- 
corda di  aver  veduto  chiaramente  e  di  cui  non  ci  sovveniamo 
più  che  con  una  vaga  e  scolorita  confusione.  Mi  volsi  per  cer- 
care il  padre;  e  vidi  Giulio  eia  Pisana  che  bisbigliavano  fra 
loro.  Sentii  come  Icaro  sciogliermisi  la  cera  delle  ali  e  pre- 
cipitava nelle  passioni  di  prima  ;  ma  l'orgoglio  mi  sorresse. 
Mi  era  pur  sentito  poco  prima  tanto  maggiore  di  essi;  per- 
chè non  potea  continuare  ad  esser  tale?  Guardai  coraggio» 
samente  la  Pisana ,  e  sorrisi  quasi  di  pietà  :  ma  il  cuore 
mi  tremava  ;  oltreché  non,  credo  che  quel  sorriso  mi  du- 
rasse a  lungo  sulle  labbra. 

AMora  il  padre  Pendola,  che  avea  confabulato  col  sena- 
tore, mi  si  raccostò  ;  e  quasi  indovinando  le  titubanze  del- 
l'anima mia  prese  a  compatirmi  con  si  squisita  carità,  che 
io  mi  vergognai  d'aver  tentennato.  Le  sue  parole  erano  dolci 
come  il  mele ,  entranti  come  la.  musica ,  pietose  come  le 
lagrime  :  mi  commossero,  mi  persuasero,  mi  innamorarono. 
Fermai  dentro  di  me  di  tentare  la  prova,  d'iuunolarmi  a 
quei  sublimi  doveri  di  cui  mi  aveva  parlato,  di  essere  alia 
fine  padrone  di  me  una  volta  e  Ai  saper  dire  :  —  Voglio  cosi  ! 
— Soffirirò  —  pensava  frattanto  —  ma  vincerò  ;  e  le  vit- 
torie crescono  le  forze,  laonde  se  non  altro  avrò  guada- 
gnato di  poter  poi  soffrire  con  minore  viltà.  Per  nulla  Mar- 
tino nm  è  risuscitato ,  per  nulla  il  padre  Pendola  non  ha 


400  LE  CONFESSIONI  D*  UN  0TTUA6ENÀBI0. 

Ietto  nel  mio  cuore  ;  ambidue  prescrìvono  Teguale  rimedio; 
io  sarò  coraggioso  e  ne  userò  da  forte  !  — 

Il  reverendo  padre  mi  parlava  ancora,  col  suono  carez- 
zevole d*una  cascatella  fra  ì  muscosi  diroccìamenti  d'un 
giardino.  Non  saprei  dire  quali  cose  ei  mi  dicesse  ;  ma  nel 
togliermi  di  là  ebbi  il  coraggio  di  ofifrire  il  braccio  al  conte 
e  alla  Pisana  perchè  salissero  in  carrozza,  e  di  accomo- 
darmi poi  a  cassetta  col  pretesto  del  caldo,  che  pur  non  era 
molesto  in  una  notte  d'ottobre.  Dopoché  bazzicava  in  can- 
celleria avea  libero  ingresso  nella  carrozzi^  dei  padroni,  e 
quella  sera  mi  convenne  anzi  sostenere  una  battagliola  col 
conte  per  non  approfittare  di  questo  prezioso  diritto.  Mi  ri- 
cordai allora  d'alcuni  anni  prima,  quando  scoperto  l'invaghi- 
mento della  Pisana  per  Lucilio  avea  fatto  quella  strada  stessa 
appeso  alle  corregge  posteriori  della  carrozza,  e  perduto  ia 
un  turbine  di  pensieri  e  d' angoscio  che  mi  dissennava. 
Quella  sera  avrei  dato  la  vita  per  poter  sedere  accanto  a  lei, 
e  martoriarmi  nella  sua  indifferènza  e  assaporare  avidamente 
il  male  che  mi  si  faceva.  Quanto  insuperbii  di  vedemii 
mutato  a  quel  segno  !  Era  io  allora  invece ,  che  volonta- 
riamente rifiutava  di  avvicinare  la  mia  persona  alla  sua  : 
dopo  tanti  spasimi,  tante  gelosie,  tanti  tormenti,  finalmente 
avea  conquistato  il  coraggio  di  fuggire  1  Non  credo  peral- 
tro che  arrivassi  a  Fratta  né  più  felice  né  meno  pallido  ;  e 
se  il  povero  Martino  fosse  stato  vivo,  certamente  avrebbe 
notato  la  mia  cattiva  voglia.  Invece  trovai  il  cancelliere 
che  aveva  una  carta  di  grave  premura  da  farmi  ricopiare , 
e  non  avendomi  beccato  durante  la  giornata,  m'assali  sga^ 
batamente  la  notte.  Lo  credereste  chle  io  mi  ci  misi  con 
un  gusto  matto  ?  Mi  pareva  di  principiare  consapevolmente 
l'opera  di  mia  redenzione  ;  e  mi  compiaceva  di  lasciare  an- 
dar a  letto  la  Pisana  senza  fermarmi  a  guardare  la  luna,  e 
pensare  a  martoriarmi  dietro  a  lei.  Gli  è  vero  che  rico- 
piando quella  carta  mi  successe  di  duplicare  qualche  parola, 


CAPITOLO  OTTAVO.  40i 

e  saltarne  qualche  altra  ;  e  ad  ogni  tuffo  nel  calamaio,  di- 
ceva fra  me  :  —  fmalmente  son  riescilo  a  non  pensarci 
per  una  mezza  giornata  !  —  E  cosi  ci  pensava  senza  scru- 
polo  ;  ma  la  coscienza  non  se  n'  accorgeva ,  o  per  discre- 
tezza faceva  V  indiana ,  come  la  madre  di  Adelaide. 

Il  padre  Pendola  mi  parlò ,  mi  istruì ,  mi  consigliò  pa- 
recchie volte  nei  brevi  giorni  che  rimasi  ancora  a  Fratta. 
Il  piovano  di  Teglio  gli  dava  mano  colle  sue  esortazioni ,  e 
cosi  io  partii  che  mi  pareva  dì  andare  ad  una  crociata,  o 
poco  meno.  M'accorgo  ora  che  mi  mancava  la  fede;  ma 
aveva  la  curiosità,  T orgoglio,   il  coraggio  che  possono 
impiastricciarne  una  pel  momento.  Quando  il  pensiero  della 
Pisana  cascava  come  un  razzo  alla  Congrète  fra  il  conci- 
liabolo de* miei  nuovi  proponimenti,  ed  uno  scappava  di 
qua,  un  altro  si  salvava  per  di  là,  io  mi  dava  delle  grosse 
picchiate  nel  petto  sotto  il  tabarro,  recitava  qualche  già* 
culatoria,  e  con  un  po'  di  pazienza  l'incendio  si  ^spegneva,  e 
tornava  cittadino  e  cristiano  come  voleva  il  padre  Pen- 
dola. Forse  per  altro  non  sarei  giunto  ad  accontentare  il 
piovano  ;  il  quale ,  clausetano  fm  nelle  unghie ,  dopo  la 
vana  aspeltaliva  d'un  anno,  tacciava  T ottimo  padre  di  in- 
dolenza e  di  incuria  negli  affari  della  diocesi.  Égli  avrebbe 
voluto  uno  zelo  da  san  Paolo.  Il  padre  invece  nuotava  sot- 
t'acqua, e  cosi  ingannava  meglio  i  pesci  e  le  anitre;  dopo 
ch'egli  avea  preso  le  redini  della  curia  si  osservava  nel 
clero  cittadino  una  disciplina  esterna  più  uniforme  e  cano- 
nica. Non  avrei  voluto  vedere  che  cosa  stava  ancora  di  sotto, 
ma  sì  evitavano  ì  sussurri ,   le  censure ,  gli  scandali.  Con 
quattro  paroline  di  prudenti  preghiere,  e  qualche  ammic- 
cata d'occhi,  il  buon  padre  aveva  ridonato  agli  ecclesia- 
stici quelle  dignitose  apparenze,  che  sono  di  gran  momento 
per  mantenere  l'autorità.  Sicuro,  che  un  Gregorio  VII  non 
si  sarebbe  arrestato  li;  ma  il  reverendo  padre  sapeva  con- 
tare i  secoli,  e  voleva  sanare  il  sanabile,  non  arrischiare 

I.  26  , 


402  LE  CONFESSIONI  D' UN   OTTUAGENARIO. 

la  vita  deirinfermo  con  tardive  operazioni.  Gli  bastava  che 
certe  cose  non  si  vedessero  e  non  se  ne.  parlasse,  e  che 
non  dando  cosi  appiglio  al  raccapriccio  degli  scrupolosi, 
anche  i  vecchi ,  i  rigidi ,  gli  incorruttibili  fossero  costretti 
a  tacere ,  a  rabbonirsi ,  a  spogliarsi  della  solita  insubordi- 
nazione ,  mantenuta  in  fin  allora  col  pretesto  dell'  anarchia 
e  della  spensieratezza  dei  superiori.  Ciò  appunto  non  qua- 
drava al  piovano  di  T€^glio;.ma  in  quanto  a  me  egli  appro- 
vava il  santo  fervore  inspiratomi  dal  segretario ,  e  me  ne 
incaloriva  maggiormente  colla  sua  rozza  e  sincera  facondia. 
Io  arrivai  a  Padova  coir  invasamento  di  uno  che  s'ap- 
presta a  farsi  frate  per  disperazione  amorosa.  Giuntovi  ap- 
pena ,  corsi  dall'  avvocato  Ormenta ,  al  quale  era  già  stato 
scritto  dal  padre  Pendola,  e  che  mi  accolse  appunto  come 
il  guardiano  o  il  provinciale  accoglierebbe  un  novizio.  Quel 
degno  avvocato,  che  m'era  sembrato  l'anno  prima  un  poco 
sospettoso ,  un  po'  beffardo ,  un  po'  gelato ,  mi  parve  in- 
vece allora  l'uomo  più  aperto,  soave,  e  mellifluo  della 
terra.  Le  sue  occhiate  andavano  e  rapivano  in  estasi  ;  ogni 
suo  gesto  era  una  carezza;  ogni  parola  picchiava  proprio 
al  cuore  come  a  casa  propria.  Di  tutto  era  contento»  anzi 
beato;  di  sé,  del  padre  Pendola,  e  sopratutto  del  prezioso 
dono  che  questi  gli  avea  fatto  coli' affidargli  la  mia  tutela. 
Mi  parlò  di  fiducia,  di  raccoglimento,  di  pazienza;  m'in- 
vitò a  pranzo  per  tutti  i  giorni  che  avrei  voluto ,  meno  il 
mercoledì  nel  quale  egli  usava  digiunare ,  e  questo  metodo 
non  potea  forse  convenire  al  mio  stomaco  giovanile.  Si 
congratulò  con  me  della  mia  età  freschissima  la  quale  mi 
dava  doppia  opportunità  dì  fare  il  bene  :  bisognava  indagare 
le  massime,  le  intenzioni  de' miei  compagni;  consultarne 
con  lui  per  guardar  di  correggerle,  di  indirizzarle  a  miglior 
uopo  se  parevano  difettive  o  fuorviate;  avrei  servito  di  ca- 
nale perché  il  senno  maturo  potesse  avvantaggiare  della 
sua  esperienza  la  focosa  attività  dei  giovani.  Cosi  ce  ne  fos- 


CAPITOLO  OTTAVO.  403 

sero   stati  tanti  di  questi  mediatori  !  Ma  già  parecchi  se 
n'aveano,  e  il  frutto  ricavato  cominciava  a  moltiplicarsi, 
e  a  manifestarsi  nella  parte  più  docile  e  riflessiva  della 
gioventù.  Io  sarei  stato  fra  i  più  benemeriti  col  mio  inge- 
gno ,  colla  mia  fisonomia  bella  e  simpatica ,  colla  mia  lo- 
quela  pronta  e  calorosa.  Ne  avrei  avuto  premio  sia  nella 
soddisfazione  della  coscienza  (  e  questo  è  senza  dubbio  il 
migliore  )  sia  anche  negli  onori  temporali ,  e  nella  ricom- 
pensa eterna.  Lo  Stato  avea  bisogno  di  magistrati  zelanti, 
accorti,  operosi;  e  li  avrebbe  trovati  in  mezzo  a  noi.  Né 
bisognava  rifiutarvisi ,  perchè  la  carità  del  prossimo  e  il 
bene  della  patria  e  della  religione  devono  imporre  silenzio 
alla  modestia.  Tutti  gli  uomini  erano  fratelli,  ma  il  fratello 
più  destro  non  dee  consentire  che  il  meno  destro  si  preci- 
piti alla  cieca.  L'amore  deve  essere  oculato  sempre,  e  qual- 
che volta  severo.  La  mano  può  percuotere ,  lo  deve  anzi 
in  certi  casi:  ci  s'intende  che  il  cuore  dee  conservarsi  ca- 
ritatevole, indulgente,   pietoso  e  piangere  per  quella  tri- 
sta necessità  di  dover  castigare  per  migliorare ,  e  tagliare 
per  correggere.  Oh!  il  cuore,  il  cuore!  A  sentire  l'avvo- 
cato Ormenta,  egli  lo  aveva  cosi  grande,  cosi  tenero,  cosi 
ardente ,  che  potea  si  sbagliare  per  eccesso ,  non  mai  per 
difetto  di  amore. 

Frattanto  certe  cose,  che  notava  intorno  al  signor  av- 
vocato, non  mancavano  di  darmi  qualche  po'  di  stupore. 
Prima  di  tutto  quella  sua  casaccia  umida,  scura  e  quasi 
ignuda,  continuava  a  suscitarmi  nei  nervi  un  senso  di  ri- 
brezzo come  la  tana  della  biscia.  Un  uomo  sì  aperto  e 
leale  doveva  accomodarsi  di  quella  oscurità,  di  quelle  ap- 
parenze cosi  nere  e  mortuarie!  E  poi  durante  la  mia  visita 
entrò  a  chiedergli  non  so  che  cosa  la  moglie  ;  una  don- 
netta sottile,  piccina,  sospirosa,  verdognola.  L'avvocato 
le  sì  volse  contro  con  una  voce  acerba  e  stonata ,  con  un 
piglio  più  da  padrone  che  da  marito,  e  la  donnicciuola  se 


404  LE  CONFESSIONI  D'  UN  OtTUAGENARIO. 

la  svignò  dalla  stanza,  mordendosi  le  labbra  ma  non  osandc» 
ritiatare.  Dunque  il  signor  avvocato  aveva  nell'ugola  un 
doppio  registro:  quello  che  aveva  adoperato  con  me  Tanno 
prima ,  e  allora  colla  moglie ,  e  l'altro  che  aveva  usato  co» 
me  pochi  momenti  innanzi,  e  che  continuò  ad  usar  poi 
fmchè  mi  ebbe  accompagnato  sulla  soglia  della  casa.  Un 
ragazzetto  giallo,  sucido,  spettinato,  vestito  da  Sant'An- 
tonio ,  che  si  trastullava  con  non  so  quali  giocattoli  da  sa- 
grestia in  un  cantone  dell'  andito ,  mi  fece  anche  voglia  di 
ridere.  L'avvocato  me  lo  ebbe  a  presentare  come  il  suo 
unico  figliuolino ,  un  piccolo  prodigio  di  sapienza  e  di  san- 
tità ,  che  si  era  votato  spontaneamente  a  Sant'Antonio ,  e 
che  ne  avea  vestito  l'abito  come  si' costumava  allora  e  qual- 
che volta  si  costuma  anche  adesso  a  Padova.  Quei  suoi 
capelli,  rasi  a  corona  sul  capo  e  abbarrufiPati  come  la  sie- 
pe ja  d'un  orto  abbandonato,  gli  occhi  loschi  e  cisposi,  le 
mani  impegolate  d'ogni  bruttura,  e  le  vesti  tutte  lacere  e 
bisunte  nella  loro  santità ,  facevano  uno  strano  contrasto 
col  panegirico  tessutomi  a  voce  sommessa  dall'avvocato. 
Pensai  fra  me  che  lo  illudesse  l'amore  di  padre:  quel  ra- 
gazzo poteva  dimostrare  quattordici  anni  (  ne  aveva  sedici 
come  scopersi  dappoi  )  eppure  nulla  nella  sua  persona  con- 
fermava le  lodi  che  se  ne  facevano,  se  non  si  volesse  con- 
fondere la  sudiceria  colla  santità ,  giusta  la  bizzarra  opi- 
nione di  qualche  bigotto.  Rinchiusa  che  ebbi  la  porta  lo 
sentii  intonare  a  gran  voce  un  cantico  divoto:  credo  che 
avrei  preferito  gli  abbajamenti  d'un  cane,  e  si  che  le  sal- 
modie sacre  con  quel  loro  tenore  mesto  e  solenne  hanno 
sempre  commossa  l'anima  mia  in  ogni  sua  fibra.  Male  di- 
vozioni cessano  di  essere  sacre  quando  sono  adoperate  a 
spensierato  trastullo  e  a  vano  sussurro  ;  e  io  credo  che  il 
permetterne  e  l'inculcarne  di  cotal  guisa  ai  fanciulli  non 
serva  che  a  guastarli ,  anche  secondo  le  idee  di  chi  volesse 
farli  soltanto  buoni  cristiani.  Le  cose  spirituali ,  secondo 


CAPITOLO  OTTAVO.  '  405 

me,  vanno  prese  sul  serio;  altrimenti  si  lascino  piuttosto 
da  un  canto.  Può  essere  sciagura  il  non  pensarvi ,  ma  è 
sacrilegio  il  farsene  beffe. 

Del  resto,  secondo  le  ingiunzioni  del  padre  Pendola  e 
dell'avvocato  Ormenta,  io  mi  feci  forza  ad  uscire  dal  sò- 
lito riserbo;  diedi  una  piccola  parte  del  mio  tempo  allo 
studio;  e  cogli  svagamenti,  e  colF intenzione  a  cose  più 
grandi  ed  eccelse,  addormentai  nell'animo  mio  il  dolore 
che  vi  covava  acerbissimo  per  la  dimenticanza  della  Pisana. 
Non  mi  fu  difficile  scoprire  ne'  miei  compagni  quello  che 
il  padre  aveva  avvertito ,  una  profonda  e  generale  indiffe- 
renza in  fatto  di  religione;  anzi  si  andava  più  in  là,  cogli 
scherni,  colle  parodie,  coi  motteggi.  Questi  avrebbero 
servito  a  ravvivarmi  in  cuore  la  fede ,  se  i  miei  primi  mae- 
stri si  fossero  dati  la  cura  di  accenderla;  ma  nessuno  aveva 
pensato  a  ciò;  su  questo  punto  si  può  dire  ch'io  fossi  nato 
morto  :  a  risuscitarmi  ci  voleva  un  miracolo  che  non  av- 
venne finora.  Peraltro  lo  sdegno  ch'io  aveva  delle  buffo- 
nerie, mi  fece  credere  per  qualche  tempo  di  avere  quelle 
tali  credenze ,  le  quali  io  soffriva  tanto  a  veder  burlate  con 
tanta  frivolezza.  La  generosità  giovanile  mi  ingannò  sullo 
stato  delle  mie  opinioni,  e  mi  fece  piegare  a  difendere 
piuttosto  gli  oppressi  che  gU  assalitori.  Narrai  quello  «he 
vedeva  all'  avvocato  ;  egli  mi  incorò  ad  osservar  meglio , 
a  notare  quali  legami  avesse  quell*  anarchia  religiosa  colla 
licenza  politica  e  morale,  a  discernere  i  caporioni  della 
setta,  ad  accostarli,  a  conversar  con  loro  in  maniera  che 
m'aprissero  tutto  l'animo,  per  sapere  da  qual  parte  in- 
cominciare a  correggere,  a  riparare.  Mi  eccitò  sopratutto 
a  non  dare  nell'occhio  col  mio  atteggiamento,  a  confon- 
dermi colla  folla,  a  risponder  poco  per  allora,  limitandomi 
ad  interrogare  e  ad  ascoltare. 

—  Le  pecorelle  smarrite  si  richiamano  colle  carezze, — 
diceva r  avvocato  ;  —  bisogna  lusingarle  da  principio,  perchè 


406  LE  CONFESSIONI  D' UN  OTTUAGENARIO. 

ci  credano,  bisogna  seguirle  prima  perchè  esse  poscia  ven- 
gano volentieri  dietro  a  noi.  — 

Egli  non  mancava  mai  d'invitarmi  a  visitarlo  spesso, 
e  a  favorirlo  della  mia  compagnia  a  pranzo  ;  ma  se  io  lo 
accontentava  della  prima,  non  era  cosi  disposto  ad  appro* 
fìttare  della  seconda  parte  dell*  invito.  Una  domenica  che 
a  tutti  i  costi  egli  avea  voluto  trattenermi  seco  lui  a  desi- 
nare, ci  trovai  una  tal  brigata  che  mi  fece  scappar  Tappe* 
tito.  Una  vecchia  pelata  e  rantolosa  che  chiamavano  la 
signora  marchesa ,  un  vecchio  sollecitatore  mezzo  sbirro  e 
mezzo  prete,  che  beveva  sempre  e  mi  guardava  traverso  al 
bicchiere,  due  giovinastri  rozzi,  sporchi,  massicci,  che 
mangiavano  colle  mani  e  coi  denti,  si  aggiungevano  al  pic- 
colo Sant'Antonio  e  alla  larva  piagnolosa  della  padrona  di 
casa,  per  darmi  la  più  gran  melanconia  che  mai  avessi  pro- 
vato. L'avvocato  invece  sembrava  ai  sette  cieli  per  avere 
d'intorno  a  sé  una  cosi  eletta  compagnia;  osservai  peraltro 
ch'egli  non  invitava  mai  il  sollecitatore  a  bere,  e  i  giovi- 
nastri a  mangiare.  Tutti  i  suoi  eccitamenti  li  volgeva  alla 
marchesa,  la  quale  non  potea  più  né  bere  né  mangiare  per 
la  tosse  che  la  travagliava.  11  signor  avvocato  trinciava  con 
una  perfezione  veramente  matematica  :  e  giunse  a  cavare 
otto  porzioni  da  un  poUastrello  arrosto  ;  operazione  che  se- 
condo me  vince  di  difficoltà  la  quadratura  del  circolo,  lo 
non  avea  proprio  volontà  di  toccar  cibo,  e  cedetti  la  mia 
parte  ad  uno  dei  due  giovani ,  che  non  lasciò  sul  piatto 
neppur  la  traccia  degli  ossi.  L'avvocato  mi  avea  fatto  mano 
a  mano  conoscere  tutti  i  commensali,  e  poi  non  mancò  di 
tirarmi  in  un  cantone  per  farmene  la  storia.  La  marchesa 
era  una  benemerita  patrona  di  tutti  i  pii  istituti  della  cit- 
tà; si  diceva  che  fosse  ricca  di  ottantamila  zecchini ,  e  lui, 
r  avvocato,  era  il  suo  consigliere  prediletto.  Il  sollecitatore 
era  un  veneziano  molto  amico  dell'  attuale  Podestà  al  quale 
faceva  fare  ogni  cosa  che  gli  piaceva  ;  e  cosi  gli  tornava  di 


CAPITOLO   OTTAVO.  407 

accarezzarlo  per  ogni  buona  occorrenza.  I  giovani  erano 
due  scolari  veronesi  che  s'erano  dati  come  me  alla  santa 
causa ,  e  si  proponevano  di  aiutarla  con  tutto  lo  zelo. 
Peccato  che  non  avessero  né  il  mio  ingegnò  né  le  mie 
belle  maniere,  ma  già  Dìo  sapeva  mutare  i  sassi  in  pane, 
e  colla  buona  volontà  si  arriva  a  tutto  !  Io  pensai  che  se  in 
tutte  le  loro  occupazioni  ponevano  quello  stesso  zelo  che 
nel  mangiare,  avrebbero  avuto  maggior  bisogno  di  freno 
che  di  stimoli.  Mi  ricordai  anche  allora  di  averli  incontrati 
qualche  volta  sotto  il  portico  delF Università;  e  mi  parve 
che  non  fossero  né  i  più  esemplari ,  né  i  più  modesti  che 
la  frequentavano  fra  una  lezione  e  1* altra. 

—  Basta  !  faranno  forse  per  seguire  le  pecorelle  smar- 
rite ,  e  invogliarle  a  farsele  venir  dietro  !  —  io  pensai  ancora. 
Ma  non  ebbi  la  benché  minima  vogh'a  dì  stringere  amici- 
zia con  loro  come  T avvocato  mi  consigliava;  come  anche 
accettai  con  un  inchino  T  invito  fattomi  dalla  marchesa  di 
andar  qualche  volta  alla  sua  conversazione,  ove  avrei  pas- 
sato un  pajo  d*ore  lontano  dai  pericoli,  in  mezzo  a  gente 
sicura  e  timorata  di  Dio.  L'inchino  voleva  dire:  —  Grazie! 
ne  faccio  senza  della  sua  conversazione!  —  Ma  l'avvocato 
si  affrettò  a  rispondere  in  mio  nome ,  che  io  era  gratis- 
simo  alla  cortesia  della  signora  marchesa ,  e  che  vi  avrei 
corrisposto  col  farmi  vedere  in  sua  casa  il  più  spesso  che 
me  lo  avrebbero  concesso  le  mie  occupazioni.  Io  fui  li  li 
per  soggiungere  qualche  sproposito,  tanto  mi  mosse  la 
rabbia  quell'uso  che  si  faceva  a  caprìccio  altrui  della  mia 
volontà.  Ma  l'avvocato  mi  rabbonì  con  un'occhiata,  e  ag- 
giunse poi  sottovoce.  —  La  marchesa  é  molto  amante  della 
gioventù;  bisogna  saperle  grado  delle  sue  ottime  inten- 
zioni; e  compatirla  ne' suoi  difetti  pel  gran  bene  che  la 
può  fare.  — 

Insomma,  in  onta  a  queste  belle  chiacchiere,  io  mi  tolsi 
di  casa  dell'avvocato  ben  deliberato  di  non  immischiarmi 


408  LE  CONFESSIONI  O'  UN  OTTUAGENARIO. 

più  né  de* suoi  pranzi,  né  della  conversazione  della  mar- 
chesa. Pei  due  giorni  seguenti  ne  ebbi  peraltro  il  vantag- 
gio di  trovar  più  saporito  il  minestrone  del  collegio:  con 
una  libbra  di  pane  affettataci  dentro,  mi  parve  di  essere  a 
un  banchetto  reale.  La  mia  camera  godeva  almanco  d*un 
bel  sole,  e  poteva  alzar  gli'  occhi  senza  incontrarli  negli 
sguardi  gatteschi  del  sollecitatore^  I  due  scolari  veronesi 
si  abbatterono  in  me  qualche  giorno  dopo  nei  corritoj  del- 
l'Università,  ma  sembravano  cosi  poco  vogliosi  di  appiccar 
parola  con  me,  come  io  di  avvicinarmi  a  loro.  Ne  doman- 
dai conto  a  qualcuno ,  e  seppi  che  erano  i  più  beoni  e  sca- 
pestrati dello  Studio.  Studiavano  medicina  da  sette  anni  e 
non  avevano  ancora  ottenuto  la  laurea ,  e  sprovvisti  di  mezzi 
di  fortuna ,  vivevano  d*  inganno  e  di  rapina  alle  spalle  del 
prcTssimo.  lo  compiansi  l'avvocato  Ormenta  di  saperlo  zim- 
bello di  cotali  ghiottoni;  ma  quando  mi  provai  ad  aprirgli 
gli  occhi  sul  loro  conto  egli  mi  accolse  assai  male.  Rispose 
che  eran  calunnie,  che  si  maravigliava  molto  come  io  ci 
dessi  mente ,  e  che  attendessi  a  scoprire  e  a  distruggere  i 
vizii  dei  cattivi,  non  ad  esagerare  i  difettucci  dei  buoni.  Io 
cominciai  a  credere  che  la  fede  del  buon  avvocato  fosse 
molto  più  pura  della  sua  morale;  poiché  se  quelli  erano 
difettucci,  non  capiva  più  quali  fossero  i  vizii  ch*io  era  de- 
stinato a  combattere. 


409 


CAPITOLO  -NONO 


L' amico  Amilcare  disfà  la  conversione  del  Padre  Pendola,  e  mi  rimette 
allo  studio  della  filosofia.  —  Passo  pei*  Venezia  ove  Lucilio  seguita  ad 
insidiare  la  tranquillità  della  Repubblica  e  la  pace  della  Contessa  di 
Fratta.  —  Mia  eroica  rinunzia  a  favore  di  Giulio  Del  Ponte.  —  Un  vi- 
luppo di  strane  vicende  intomo  al  1794  dà  in  mia  mano  la  cancelle- 
ria della  giurisdizione  di  Fratta,  ove  comincio  col  prestare  segnalati 
servigi. 


Fra  coloro  cui  doveva  premere  assaissimo  all'avvocato 
Ormenta  e  al  padre  Pendola  di  convertire ,  io  avea  cono- 
sciuto taluno  che  mi  andava  a  sangue  più  assai  dei  due 
veronesi  miei  alleati.  Cominciai  a  fare  qualche  escursione 
nel  campo  nemico  a  profitto  dell*  avvocato  ;  poi  ci  trovai  il 
mio  conto,  e  da  ultimo  scopersi  tanta  differenza  fra  il  male 
che  si  diceva  di  quei  giovani  e  quello  che  era  difatti,  che 
presi  a  dubitare  della  buona  fede  dell*  avvocato,  e  della 
convenienza  deiruificio  affidatomi.  Ch*  io  cercassi  la  quiete 
ai  dolori  che  mi  tormentavano  nell* adempimento  di  più 
alti  doveri ,  andava  benissimo  :  che  cercassi  di  scordare  un 
amore  indegno  e  sciagurato  benché  fervidissimo ,  alzando 
r  anima  nell*  adorazione  di  quelle  grandi  idee  che  sono  la 
poesia  dell*  umanità,  in  ciò  pure  non  vedeva  che  bene. 
Ma  che  il  mio  ossequio  a  quelle  grandi  idee  dovesse  ridursi 
a  una  finzione  continua,  ad  uno  spionaggio  indecoroso, 
che  quei  miei  doveri  cosi  alti  cosi  sublimi  dovessero  sca- 
der tanto  nella  pratica,  cominciava  a  metterlo  in  dubbio. 
Di  più  io  avea  fatto  la  prova  come  il  padre  Pendola  voleva, 
ma  non  ne  era  rimasto  gran  fatto  contento.  La  mia  mente 
si  era  svagata,  ma  1* anima  era  ben  lungi  da  quell'ideale 
contentamento  che  la  compensa  d*  ogni  altro  rammarico. 
In  poche  parole,  il  cervello  era  occupato  ma  non  il  cuore, 


410  LE  CONFESSIONI  D*  UN  OTTUAGENARIO. 

e  questo,  attraversato  nel  suo  amore  d*una  volta,  e  vuoto 
d*  ogni  altro  affetto,  mi  dava  grandissima  noia  co'  suoi  inu- 
tili, battiti.  Alla  prima  mi  era  confusamente  infervorato  al- 
l'ardore altrui,  ma  poi  sia  che  quest'ardore  fosse  fittizio, 
sia  che  in  me  non  avesse  trovato  materia  da  alimentarsi, 
m' era  sfreddato  talmente  che  non  mi  conosceva  più  per 
quello  d*  una  volta.  Quella'continua  manovra  di  passi  com- 
passati ,  d*  antiveggenze ,  d'accorgimenti,  di  calcoli,  si  af- 
fanno male  ad  un'  anima  giovane  e  bollente.  Aspirava  a 
qualche  cosa  di  più  vivo,  di  più  grande:  capiva  ch'io  non 
era  fatto  per  le  estasi  ascetiche ,  e  ho  già  narrato  in  addie- 
tro qnanto  fossi  debolino  in  punto  di  fede. 

Figuratevi  quanti  sforzi  facessi  per  ringagliardirmi!... 
Ma  l'avvocato  Ormenta  anziché  aiutarmi  a  ciò,  mi  contra- 
riava sempre  colle  sue  mene  un  po' troppo  mondane.  Stava 
bene  che  la  mèta  fosse  alta,  spirituale  e  che  so  io  ;  ma  io  la 
perdeva  spesso  e  volentieri  di  vista.  Uno  studente  trevisano, 
un  certo  Amilcare  Dossi ,  s'  era  stretto  a  me  con  molta  in- 
trinsichezza ;  egli  aveva  un  ingegno  forte  e  arditissimo, 
un  cuore  poi  che  oro  non  bastava  a  pagarlo.  Con  lui  an« 
davo  spesso  ragionando  di  metafisica  e  di  filosofia ,  per- 
ché io  avea  dato  il  capo  in  quelle  nuvole  e  non  sapea 
più  liberarmene  ;  egli  poi  ci  studiava  da  un  pezzo  e  potea 
darmi  scuola.  Dopo  qualche  giorno  m' accorsi  che  egli  era 
proprio  un  tipo  di  coloro,  che  il  padre  Pendola  definiva  av- 
versatori spietati  d'ogni  idealità  e  d'ogni  nobile  entusiasmo. 
Metteva  tutto  in  dubbio,  ragionava  su  tutto,  discuteva  tutto. 
E  nonpertanto  mi  maravigliava  di  rinvenire  in  lui  un  amore 
di  scienza,  e  un  fuoco  di  carità  che  mi  parevano  incompa- 
tibili coir  arida  freddezza  delle  sue  dottrine.  Finii  col  far- 
gli parte  di  questa  mia  maraviglia,  ed  egli  ne  rise  assais- 
simo. 

—  Povero  Carlino  !  —  diss'  egli  —  come  sei  indietro! 
Ti  maravigli  eh'  io  mi  sia  preso  di  cosi  violento  affetto  per 


CAPITOLO  NONO.  411 

quelle  scienze  che  vado  disseccando  alla  maniera  dei  noto- 
misti  ?  Gli  è,  caro  mio,  che  1*  amore  della  verità  vince  tutti 
gli  altri  in  purità  ed  in  altezza.  La  verità,  per  quanto  pò* 
vera  e  nuda  ,  è  più  adorabile,  è  più  santa  della  bugia  inca* 
muffata  e  suntuosa.  Perciò  ogni  volta  ch'iole  tolgo  di  dosso 
qualche  fronzolo,  qualche  orpellatura,  il  cuore  mi  balza  nel 
petto ,  e  la  mia  mente  si  cinge  d' una  corona  trionfale  !  Oh 
benedetta  quella  filosofìa,  che  mortali,  deboli,  infelici  pur 
c'insegna  che  possiamo  essere  grandi  nell'uguaglianza,  nella 

libertà,  nell* amore! Ecco  il  mio  fòco,  Carlino;  ecco 

la  mia  fede,  il  mio  pensiero  di  tutti  i  giorni,  di  tutti  imo- 
menti  !  Verità  ad  ogni  costo ,  giustizia  uguale  per  tutti  ^ 
amore  fra  gli  uomini,  libertà  nelle  opinioni  e  nelle  co- 
scienze 1 Qual  essere  ti  parrà  più  grande  e  più  felice 

di  quello  che  tende  con  ogni  sua  forza  a  fare  dell*  umanìlà 
una  sola  persona  concorde,  sapiente,  e  contenta  per  quanto 

lo  permettono  le  leggi  di  natura? Oggi  poi,  oggi  che 

queste  idee  ingigantiscono ,  e  pesano  fremendo  sulla  sfera 
riluttante  dei  fatti ,  oggi  che  io  veggo  affievolirsi  sempre 
più  quella  nebbia  che  le  nascondeva  agli  occhi  degli  uo- 
mini, chi  più  felice  di  me? Oh  questa,  questa,  amico 

mio,  è  la  vera  calma  deiranimo  !.....  Sollevati  una  volta 
a  quella  fede  libera  e  razionale,  né  fortune  avverse,  né  tra- 
dimento, né  dolori  potranno  turbare  la  serenità  dello  spi- 
rito. Son  forte,  incrollabile  in  me,  perchè  credo  e  spero 
in  me  e  negli  altri  !  — 

Figuratevi  !  Durante  questa  professione  di  fede  che 
rispondeva  si  bene  a  miei  bisogni ,  io  diventava  di  tutti  i 
colorì.  Mi  ricordo  che  non  mi  bastò  il  cuore  di  soggiungere 
una  sola  parola ,  e  Amilcare  credette  eh'  io  non  ne  avessi 
proprio  capito  un'acca.  Tuttavia  se  non  aveva  capito,  aveva 
tremato.  Vergognai  di  me  che  aveva  ondeggiato  si  a  lungo; 
ebbi  compassione  del  padre  Pendola  e  dell*  avvocato  Or- 
menta  (i  quali ,  sia  detto  di  volo ,  non  ne  abbisognavano 


412  LE  CONFESSIONI  D*  UN  0TTUA.6ENARI0. 

punto),  e  decisi  di  studiare  come  Amilcare,  e  di  interrogar 
finalmente  il  mio  cuore  su  quello  propriamente  eh*  egli  yo- 
leva  amare.  Intrayvidi  per  la  seconda  volta  un  mondo  pieno 
di  idee  altissime ,  di  nobili  affetti,  e  sperai  che  anche  senza 
la  Pisana  Tanimia  mia  avrebbe  trovato  il  bandolo  di  vivere. 
Questo  rivolgimento  delle  mie  opinioni  s*  era  già  compiuto 
quando  rividi  l' avvocato  Ormenta  ;  e  quel  giorno,  poco  di- 
sposto a  passargU 'tutto  buono  secondo  il  solito,  appiccai 
con  lui  una  mezza  lite.  Egli  era  malcontento  di  me  perchè 
non  era  mai  stato  alla  conversazione  della  marchesa,  che  si 
mostrava ,  a  quanto  pare ,  tenerissima  del  fatto  mio.  Per- 
ciò ci  separammo  un  pò* ingrugnati,  dicendo  egli  chela 
buona  causa  non  sapea  che  farsi  di  servitori  condizionati, 
e  raziocinanti.  Io  non  gli  risposi  quanto  mi  bolliva  entro , 
ma  corsi  tosto  da  Amilcare ,  e  per  la  prima  volta  gli  nar- 
rai le  mie  relazioni  coir  avvocato ,  e  tutto  l' andamento 
delle  cose  dalla  predica  del  padre  Pendola  fino  alla  con- 
tesa di  quel  giorno  stesso.  Al  mio  racconto  egli  sporse  le 
labbra  come  chi  non  ode  cose  molto  piacevoli ,  e  mi  buttò 
in  volto  una  certa  occhiata  che  non  mi  dimenticherò  mai. 
La  mi  diceva  :  e  Sei  pecora  o  lupo  ?»  In  verità  io  ne  ri- 
masi cosi  sconvolto ,  che  per  poco  non  mi  pentii  di  essere 
sdrucciolato  in  quella  lunga  confessione.  Ma  il  sospetto  (n 
un  lampo  :  1*  anima  di  Amilcare  non  era  di  quelle  che 
esperte  nel  male  lo  avvisano  doMinque  ;  egli  era  buono,  e 
si  ravvide  subito  di  quella  breve  incertezza  :  la  bontà  non 
gli  tornò  dannosa ,  come  spesse  volte.  Egli  mi  parlò  allora 
della  fama  che  aveva  1*  avvocato  in  città  ;  e  come  egli  fosse 
tenuto  un  vigilantissimo  ministro  deirinquisizione  di  Stato. 

—  Oh  cane  !  —  io  sclamai. 

—  Cos'  è  stato  ?  —  mi  chiese  Amilcare. 

Io  non  ebbi  il  coraggio  di  confessare  che  il  furbo  mi 
aveva  forse  adoperato  come  strumento  delle  sue  ribalderie: 
e  il  coraggio  mi  mancò  affatto  quando  Amilcare  mi  rac- 


.^--i 


CAPITOLO  NONO.  413 

contò  che  la  cattura  di  alcuni  studenti  avvenuta  il  giorno 
prima,  e  lo  sfratto  intimato  ad  alcuni  altri,  e  le  perquisizioni 
a  moltissimi,  si  ascrivevano  comunemente  a  merito  del  si- 
gnor avvocato. 

—  Quel  tuo  padre  Pendola  deve  essere  qualche  inqui- 
sitore travestito,  che  lavora  a  doppio  per  tenerci  ài  buio 
—  continuò  Amilcare  ;  —  a  Venezia  sono  ancora  al  mille 
quattrocento,  e  si  ha  paura  del  mille  ottocento  che  s*  avvi- 
cina ,  ma  noi ,  noi ,  oh  no  per  Dio ,  che  non  muteremo  in 
loro  servigio  la  nostra  fede  di  nascita.  Il  buon  senso  omai 
non  è  il  retaggio  di  cento  famiglie  di  nobili.  Tutti  vogliono 
pensare ,  e  chi  pensa  ha  diritto  di  operare  pel  bene  proprio 
e  comune.  Troppo  ci  condussero  colle  dande  ;  il  padre 
Pendola  può  esser  giubilato:  noi  vogliamo  camminar 
soli.  — 

Amilcare  pronunciando  queste  parole  si  trasformava 
in  tutta  la  persona  ;  la  sua  fronte  alta  e  rilevata ,  gli  occhi 
profondi ,  le  narici  sottili  e  dilatate  mandavano  fiamme. 
Diventava  più  grande  ancora  che  non  fosse  naturalmente, 
e  pareva  che  per  tutte  le  sue  vene  scorresse  una  vampa  di 
orgoglio  e  di  virtù, 

—  Cos'  erano  i  Greci,  cos'erano  i  Romani  ?  —  segui- 
tava egli.  •—  Gente  che  ha  vissuto  prima  di  noi ,  dell'  espe< 
rienza  dei  quali  noi  possiamo  giovarci ,  e  furono  petenti 
perchè  virtuosi,  virtuosi  perchè  liberi.  Ma  la  virtù  provenga 
dalla  libertà  o  questa  da  quella,  bisogna  cimentarvisi.  Il 
conato  alla  libertà  sarà  poderoso  ed  efficace  ammaestra- 
mento di  virtù.  Licurgo  che  ha  fatto  per  ridonare  a  Sparta 
la  sua  potenza  ?  Le  ha  ridonato  colle  leggi  i  robusti  costumi. 
Imitiamolo,  imitiamolo!  Leggi  nuove,  leggi  valide,  leggi 
universali,  chiare,  severe,  senza  scappatoje,  senza  privilegii  ! 
Ricordiamoci  degli  avi  nostri  che  si  chiamarono  Bruti,  Gor- 
nelii,  e  Scipioni  !  La  storia  si  ripete  allargandosi  ;  l'ordine 
nuovo  nasce  dal  disordine  antico.  11  buon  tempo  è  giunto 


414  LE  CONFESSIONI  D'  UN  OTTUAGENARIO. 

per  r  eguaglianza,  per  la  verità  e  per  la  virtù  !  L' umanità 
unificata  vuol  regnar  spia  :  noi  saremo  i  suoi  banditori  !  — 
Io  strinsi  la  mano  air  amico  senza  dire  parola  ;  ma 
l' anima  mia  era  tutta  con  lui  ;  non  avea  più  pensiero  che 
non  volasse  anelando  incontro  a  quelle  immense  speranze. 
Giustizia,  verità ,  virtù  !  le  tre  stelle  che  governano  il  mondo 
spirituale,  e  lungi  da  esse  ogni  cosa  s*  abbuia ,  ogni  cuore 
trema  e  si  corrompe  !  Io  le  vedeva  sorgere  come  una  co- 
stellazione divina  sul  mio  orizzonte  ;  tutto  Y  amore  di  cui 
era  capace  tendeva  ad  esse  con  impeto  irresistibile.  Ancora 
una  nebbia  da  diradarsi,  ancora  un  battere  d*  ala  in  quel 
cielo  profondo,  e  la  mia  religione  era  trovata;  il  mio  cuore 
tranquillo  per  sempre.  Ma  quella  nebbiolina  era  come  quelle 
frazioni  infinitesimali  che  impiccoliscono  sempre  senza  sva- 
nir mai  ;  quella  luce  era  tanto  lontana,  che  quando  appunto 
credeva  di  lambirne  V  atmosfera  infocata,  un  nuovo  spazio 
d'aria  si  frammetteva  fra  me  e  lei.  Molte  volte  discorsi  poi 
con  Amilcare  di  tali  mie  dubbiezze  ;  ed  egli  mi  assicurava 
che  provenivano  da  difetto  di  meditazione  ;  io  credo  anzi 
che  Taver  guardato  di  primo  colpo,  senza  affaticarmi  troppo 
le  ciglia  a  voler  vedere  quello  che  non  è,  mi  giovasse  a  sco- 
prire quello  che  veramente  era.  Giustizia,  verità,  virtù! 
Tre  ottime  cose  ;  tre  parole,  tre  idee  da  innamorare  un'anima 
fino  alla  pazzia  e  alla  morte  ;  ma  chi  le  avrebbe  recate  di 
cielo  in  terra ,  per  usar  V  espressione  di  Socrate  ?  —  Questa 
era  la  spina  del  mio  cuore  ;  e  non  la  capiva  allora  cosi 
chiaramente,  ma  la  mi  doleva  a  sangue.  Nuove  istituzioni, 
nuove  leggi,  diceva  Amilcare,  formano  uomini  nuovi.  Ma 
a  volerlo  anche  credere,  chi  ci  avrebbe  dato  queste  ottime 
istituzioni ,  queste  leggi  eccellenti  ?  Non  certo  gli  inetti  e 

spensierati  governanti  d'allora.  Chi  dunque? Una  genie 

nuova,  giusta,  virtuosa,  sapiente;  e  dove  e  come  trovata? 

e  come  portata  a  capo  della  cosa  pubblica? In  verità 

io  ci  avrei  capito  poco  ora ,  che  di  quel  guazzabuglio  mi  do 


CAPITOLO  NONO.  415 

in  qualche  maniera  ragione.  Ma  a*  quei  tempi  di  letargo 
appena  smosso ,  di  annebbiamento  intellettuale  e  di  in- 
fanzia politica,  qual  più  grande  uomo  di  governo  ci  avrebbe 

capito  più  di  me? 

Io  restava  adunque  col  mio  amore  aereo  e  affatto  sen- 
timentale :  come  chi  s' invaghisse  d*  una  donna  veduta  in 
sogno.  Ammirava  Amilcare,  che  a  quei  sogni  dava  fiducio- 
samente la  saldezza  della  realtà,  ma  non  poteva  imitarlo. 
Peraltro  le  vicende  di  Francia  incalzavano;  e  le  grandi  no- 
velle di  colà ,  appurate  dalla  distanza  e  dall'immaginazione 
giovanile  dermici  compagni,  soccorrevano  la  mia  fidanza. 
Mi  diedi  a  sperare ,  ad  aspettare  cogli  altri  ;  leggeva  intanto 
i  filosofi  deir Enciclopedia ,  e  più  ancora  Rousseau;  so- 
pratutto il  contralto  sociale,  e  la  professione  di  fede  del 
vicario  savojardo.  A  poco  a  poco  prestai  colla  mia  mente 
un  corpo  a  quei  fantasmi  ;  quando  me  li  vidi  innanzi  vivi  e 
spiranti,  gettai  le  braccia  al  collo  di  Almicare  gridando  :  — 
Si,  fratello,  oggi  lo  credo  finalmente!  Un  giorno  saremo 

uomini! —  L*  avvocato  Ormenta,  che  mi  vedeva  di  rado 

e  sempre  più  taciturno  e  riguardoso,  mi  fece  spiare  da  qual- 
cheduno  de* suoi;  egli  seppe  le  mie  nuove  abitudini,  la 
mia  amicizia  col  trevisano,  e  indovinò  il  resto.  Il  mondo 
non  correva  a  quel  tempo  secondo  i  loro  desiderii  ;  il  po- 
ver  uomo  aveva  un  bel  darsi  attorno  ;  capiva  che  erano  for- 
miche incapate  tristamente  ad  arrestare  un  macigno,  e  se 
anche  non  lo  capiva,  il  fatto  sta  che  era  stralunato  peggio 
che  mai.  Però  non  volle  deporre  ogni  lusinga;  mi  acca- 
rezzò ugualmente  sperando  di  carpire  forse  alla  mia  inge- 
nuità quello  che  raccoglieva  prima  dall'ubbidienza.  Avvisato 
da  Amilcare  io  stava  sull'intese,  e  spiava  a  mia  volta  la  fiso- 
nomia  dell'avvocato  come  un  barometro  del  tempo.  Quando 
lo  vedeva  mogio,  umile,  annuvolato,  correva  a  far  gazzarra 
coi  compagni;  e  si  facevano  fra  noi  allegri  brindisi  alla  li- 
bertà, all'eguaglianza,  al  trionfo  della  Francia,  alla  re- 


4J6  LE  CONFESSIONI  D' UN  OTTUAGENARIO. 

pubblica  e  alla  pace  universale.  Il  vino  costava  allora  pò 
chissimo,  e  coi  tre  ducati  di  mesata  passatimi  dal  conte, 
io  era  in  grado  di  partecipare* alle  agapi  di  quei  capi  guasti. 
Questo  entusiasmo  politico  e  filantropico  poteva  occupar 
Tanimo  d*un  giovane  come  io  era;  non  già  la  religione 
intrigante,  mondana, e  furbesca  del  signor  avvocato.  Forse 
il  vangelo  puro  di  carità  e  di  santità  mi  avrebbe  potuto 
entrare;  ma  ad  ogni  modo  il  passo  era  fatto.  Divenni  un 
Volteriano  battagliero  e  fanatico.  Stetti  anche  più  volen- 
tieri che  mai  a  predicare ,  a  disputare  fra  i  miei  compagni 
di  studio  ;  e  Y  esser  più  simile  a  loro,  me  li  fece  giudicare 
meno  floscii  e  spregevoli.  Il  fatto  sta  che  le  idee  rinfiam- 
mano, e  che  la  vita  comune  del  pensiero  soffoca  o  adira 
a  sé  r  egoismo  privato.  Da  ciò  avviene  che  T  egoismo  in- 
glese è  proficuo  alla  nazione ,  benché  comune  e  potente; 
in  altri  paesi  invece  la  caiità  é  inutile  perchè  carnale  e  sle- 
gata. Cosi  quella  gioventù,  in  un  sol  anno,  avea  fatto  un 
gran  salto:  formicolavano  ancora  le  passioni ,  gli  estri»  le 
pigrizie  di  prima;  ma  il  vento  che  soffiava  da  occidenle 
sollevava  le  menti  fuori  di  quella  cerchia  'compassionevole. 
In  fondo  forse  la  paura,  il  vizio,  Tìnerzia  poltrivano  an- 
cora; ma  di  sopra  si  slanciava  la  fede,  capace  di  grandi 
cose  benché  momentanee  in  indoli  cosifatte.  Basta,  io  ffl^ 
ne  accontentava  ;  e  d' altra  parte  conosciuto  ben  bene  Amil- 
care, io  m'era  fitto  in  capo  che  tutti  somigliassero  a  li^^' 
il  che  non  era  pur  troppo.  Come  tutti  i  giudici  che  non 
hanno  barba  al  mento ,  peccava  allora  in  un  estremo  come 
Tanno  prima  avea  peccato  nelF  altro:  assolveva  per  innocenti 
coloro  che  altre  volte  avea  condannato  a  morte.  Amilcare 
mi  trascinava  colla  sua  foga  di  fede ,  di  entusiasmo ,  di  li- 
bertà ,  colle  sue  abitudini  di  spensieratezza ,  di  giocondità  e 
di  audacia  ;  con  lui  il  sentimento  che  non  fosse  consacrato 
al  bene  dell'umanità  mi  sembrava  un  sentimento  dappoco- 
Non  mi  ricordava  di  aver  vissuto  prima  d'allora;  i^ 


.-1 


CAPITOLO  NONO.  417 

Pisana  mi  pareva  una  creatura  piccina  piccina ,  quasi  ve- 
duta in  una  valle  dalla  sommità  azzurrina  e  pura  d' una 
montagna  ;  più  spesso  la  mi  ttsciva  di  mente  affatto,  poiché 
il  mio  cuore avea  trovato  che  cosa  amare  in  vece  di  lei.  Peral- 
tro rimasto  che  fossi  solo,  avveniva  nell*  animo  mio  quasi 
una  separazione  di  due  elementi  diversi,  che  mescolati  vio* 
lentemente  insieme  ne  componevano  per  poco  un  solo  ;  ma 
poi  lasciati  sedare  tornavano  a  dividersi  ciascuno  dal  proprio 
canto.  La  fede  nella  virtù,  nella  scienza,  nella  libertà  sor- 
geva pura  ed  ardente  a  cantare  inni  di  speranza  e  di  gioia-, 
la  memoria  della  Pisana  si  ritraeva  in  un  angolo  a  bronto- 
lare e  a  stizzirsi  in  segreto.  Allora  io  mi  dava  attorno  per 
confondere  ancora  quei  sentimenti  ;  m'incaloriva  artifizio- 
samente  e  mi  arrapinava  tanto,  che  le  più  volte  vi  riesciva. 
Ma  perchè  ciò  avvenisse  spontaneamente  mi  era  proprio  di 
mestieri  la  compagnia  e  Tesempio  di  Amilcare.  Intanto  il 
remore  tielle  armi  francesi  cresceva  alle  porte  d*  Italia  ; 
con  esse  risonavano  grandi  promesse  d'uguaglianza,  di  li- 
bertà ;  si  evocavano  gli  spettri  della  repubblica  romana ,  i 
giovani  si  tagliavano  la  coda  per  imitar  Bruto  nella  petti- 
natura ;  per  ogni  dove  era  un  fremito  di  speranza^  che  ri- 
spondeva a  quelle  lusinghe  sempre  più  vicine  e  vittoriose. 
Amilcare  mi  pareva  pazzo;  gesticolava,  gridava  e  predicava 
nei  crocchi  più  turbolenti,  sui  caffè  e  per  le  piazze.  L*  av- 
vocato Ormenta  diventava  sempre  più  livido  e  imbronciato  ;  io 
credo  che  fosse  arrabbiato  anche  colla  marchesa  che  non  si 
decideva  mai  a  morire.  Io  bel  bello,  nelle  rade  visite,  mi 
prendeva  beffe  di  lui.  Un  giorno  egli  mi  parlò  con  un  certo 
sapore  amaro  della  mia  amicizia  con  un  giovine  trevisano,  e 
mi  avverti  quasi  beffardamente  che  se  gli  voleva  bene  do- 
veva ammonirlo  di  essere  meno  corrivo  a  sussurrare  nelle 
sue  parlate.  La  sera  stessa  Amilcare,   con   parecchi   al- 
tri scolari,  fu  imprigionato  e  condotto  a  Venezia  d'ordine 
degli  eccellentissimi  inquisitori  ;  a  me  credo  si  sparagnò 

I.  27 


418  LE  CONFESSIONI  D'  UN  OTTUAGENARIO. 

quel  regalo,  perchè  speravano  di  sgomentarmi  e  forse  di 
ripigliarmi.  Ma  la  codardia,  grazie  al  Cielo,  non  s*  apprese 
mai  al  mio  temperamento.  Bi  quella  vicenda  toccata  al 
mio  amico  io  ebbi  un  dolor  tale  che  mi  fece  odiare  tre 
volte  tanto  i  suoi  nemici,  e  m'infervorò  più  che  mai  nelle 
nostre  speranze  comuni.  Allora  poi  che  dati*  avveramento 
di  queste  dipendeva  la  sua  salute,  la  mia  impazienza  non 
conobbe  più  freno. 

Solamente  il  tempo  si  prese  la  briga  di  calmarmi. 
Ai  primi  impeti  successe  una  tregua  lunga  e  dubbiosa.  Le 
alleanze  continentali  si  erano  rafforzate;  la  Francia  si 
restringeva  in  sé,  come  la  tigre  per  uno  slancio  più  fiero; 
ma  fuori  si  credeva  ad  uno  scoramento  fatale.  La  Sere- 
nissima patteggiava  con  tutti ,  soffriva  e  barcamenava  ; 
gli  inquisitori  sorridevano  fra  loro  di  vedersi  dissipare 
un  temporale  che  aveva  fatto  tanto  fracasso;  sorridevano 
stringendo  fra  le  unghie  quei  disgraziati  che  avevano  spe- 
rato nella  grandine  e  nelle  saette,  mentre  tutto  accennava 
ad  un  nuovo  sereno  di  bonaccia.  Di  Amilcare  e  dei  molti 
altri  che  lo  aveano  preceduto  o  seguito  nelle  carceri  non  si 
parlava  più  ;  solamente  si  mormorava  che  la  legazione  fran- 
ceso  aveva  cura  di  loro,  e  che  non  li  avrebbe  lasciati  sacrifi- 
care. Ma  se  la  prossima  campagna  fosse  sfortunata  alla 
Francia?  —  Io  tremava  solo  a  pensarne  le  conseguenze. 

Intanto  una  mattina  mi  capitò  una  lettera  suggellata 
a  nero.  II  signor  conte  mi  partecipava  la  morte  del  suo 
cancelliere,  aggiungendo  che  in  quasi  due  anni  di  studio 
io  ne  avea  potuto  imparare  abbastanza,  che  poteva  soste- 
nere r  esame  quando  voleva,  e  che  corressi  intanto  presso 
di  lui  a  dirigere  la  cancelleria.  Che  cosà  provassi  alla  lettura 
di  quel  foglio  non  ve  lo  saprei  spiegare  ;  ma  credo  che  in 
fondo  fossi  contento  assai  che  la  necessità  mi  richiamasse 
vicino  alla  Pisana.  Senza  Amilcare,  e  senza  la  speranza  di 
riaverlo  presto,  Padova  mi  somigliava  una  tomba.  Le  mie 


CAPITOLO  NONO.  419 

Speranze  si  dileguavano  ogni  giorno  più;  Timpaziensa 
giovanile  una  volta  delusa  si  volge  facilmente  in  scorag- 
giamento; e  la  cera  gioconda  e  trionfale  dell'avvocato  Or- 
menta  tornava  a  darmi  la  stizza.  Mediante  una  commenda- 
tìzia del  senatore  Frumier  sostenni  con  buon  esito  l' esame 
-del  secondo  anno;  e  partii  poscia  da  Padova  cosi  sconvolto 
«e  confuso,  che  nel  mio  cervello  non  ci  raccapezzava  più 
nulla.  Peraltro  mi  sapea  duro  di  togliermi  di  colà  senza 
chiarirmi  meglio  delle  faccende  di  Amilcare,  e  confidando 
tiel  patrocinio  della  contessa  e  dei  suoi  nobili  parcmti  spe- 
rai che  a  Venezia  sarei  venuto  a  capo  di  qualche  cosa.  Chiesi 
•dunque  consiglio  ai  miei  pochi  ducati,  i  quali  mi  permisero 
<]uella  breve  diversione  -se  avessi  usato  la  maggior  parsi- 
monia. Feci  un  fardello  delle  mie  robe,  e  le  imbarcai  sul 
t)urchio;  poi  cosi  per  creanza  fui  a  prender  commiato  dal- 
l' Ormenta. 

—  Ah  buon  viaggio,  carino!  —  mi  dìss'egli.  —  Pec- 
^cato  che  non  siate  rimasto  con  noi  tutto  Y  anno  ;  siete  ac- 
corto, e  sareste  tornato  a  visitarmi  sovente,  e  forse  anco 
la  signora  marchesa  vi  avrebbe  avuto  al  suo  circolo.  Ri- 
veritemi il  padre  Pendola,  carino;  e  fidatevi  agli  attempati 
4in*  altra  volta.  I  giovani  credono  troppo,  e  vi  faranno  fare 
dei  cattivi  negozii.  — 

Capisco  ora  quello  che  volle  dire  il  caro  avvocato,  ma 
egli  mi  credeva  un  volpone  ghiotto  ed  avaro  simile  a  lui  : 
allora  non  ci  capii  nulla.  Dovetti  peraltro,  dietro  suo  invito» 
baciare  in  viso  quel  sucido  figliuolo,  che  funzionava  al  solito 
tieirandito  colia  sua  vestacda  nera  e  puzzolente.  Questa  ceri- 
monia mi  rese  due  volte  più  gradita  la  mia  partenza  da 
Padova;  e  del  resto  lasciava  T incarico  alla  fortuna  di  &r 
comparire  degno  cancelliere  un  giovinastro  di  non  ancora 
ventanni. 

Giunto  a  Venezia,  non  perdetti  tempo  né  ad  ammirare 
san  Marco  né  a  passeggiare  la  riva,  e  deposto  il  mio  fardello 


420  LG  CONFESSIONI   D' UN  OTTUAGENÀRIO. 

in  una  locanda  corsi  al  palazzo  Frumìer.  Dio  mio!  coma 
trovai   cambiata  in  quei  pochi  anni  la  signora  contessa! 
La  era  divenuta  più  scura,  più  cattiva  di  fisonomia;  il 
naso  le  si  era  uncinato  come  ad  uno  sparviere,  e  gli  occhi 
lampeggiavano  di  un  certo  fuoco  verdognolo  che  non  au- 
gurava nulla  dì  buono,  e  nel  vestire  mostrava  una  trasca- 
ranza  quasi  schifosa.   Non  aveva  più  né  nastri  rosei,  né 
merli  alla  cuffia  ;  e  i  capelli  grigi  le  ingombravano  spetti- 
nati  la  fronte  e  le  tempie.  Perciò,  lo  confesso,  neppure  la 
pietà  di  Amilcare  potè  indurmi  a  tentar  qualche  cosa  da 
quella  parte.  M'infinsi  venuto  a  Venezia  per  ossequiarla, 
e  Credetti  avere  addotto  un'ottima  scusa  per  riescirle  gra- 
dito ;  ma  ella  mi  rispose  un  grazie  cosi  sgarbato  che  mi 
fece  calare  ogni  forza  giù  dei  ginocchi;  e  mi  tolsi  da  quella 
stanza  che  non  vedea  V  ora  di  essere  in  istrada.  Peraltro 
uscito  che  fui  nell* anticamera  mi  si  rifece  il  cuore,  e  mi 
tornò  il  desiderio  di  vedere  la  contessina  Clara  e  confi- 
darmi con  lei.  Mentre  appunto  mi  volgeva  in  cerca  d'un  serro 
che  mi  conducesse  da  lei,  ecco  venirmi  incontro  ella  stessa 
che  avea  saputo  del  mio  arrivo,  e  non  volea  lasciarmi  pa^ 
tire  senza  un  saluto.  Tanta  cortesia  mi  commosse  e  mi 
diede  animo.  La  povera  contessina  era  tal  quale  1*  aveva 
veduta  l'ultima  volta;  più  pallida,  peraltro,  più  grave,  e 
con  due  cerchi  rossi  intorno  agli  occhi  che  dinotavano  Ta* 
bitudine  del  pianto  o  di  lunghissime  veglie.  Ma  questi  se- 
gni di  dolore  anziché  togliere  alla  confidenza,  vi  aggiunge- 
vano l'incentivo  della  compassione.  Mi  apersi  dunque  con 
lei  narrandole  del  mio  amico,  ed  esponendole  il  desiderio 
eh'  io  aveva  di  sapere  almeno  perchè  lo  si  sostenesse  in 
prigione,  e  quando  e' era  speranza  che  lo  lasciassero.  La 
contessina  si  turbò  alquanto  udendo  il  caso  di  Amilcare,  e 
più  la  causa  probabile  del  suo  imprigionamento;  e  due  o 
tre  volte  fu  per  suggerirmi  qualche  spediente;  ma  poi  la  si 
tratteneva  sospirandoci  sopra.  Finalmente  lo  spettacolo  dei 


CAPITOLO  NONO.  421 

nio  dolore  la  ?ÌDse»  e  mi  disse  che  a  Venezia  c*èra  persona 
ia  quale  dovea  saperne  di  ciò  meglio  che  molti  altri,  e  che 
io  la  conosceva,  e  che  cercassi  del  dottore  Lucilio  Vianéilo, 
<he  certo  mi  avrebbe  detto  ogni  cosa  eh*  io  bramassi  sapere 
intorno  al  giovine  trevisano.  Ha  disse  ciò  arrossendo  la 
poveretta,  e  raccomandandomi  di  non  iscoprire  altrui  que- 
sto suo  consiglio;  e  poi  quando  io  le  chiesi  dove  avrei 
potuto  trovai^  il  dottor  Lucilio,  mi  rispose  di  non  saperne 
«ttHa,  ma  che  egli  non  avrebbe  mancato  di  capitar  qualche 
'volta  in  piazza ,  ove  era  allora  come  adesso  il  grande  ri- 
4rovo  di  tutti  i  Veneziani. 

Infatti  io  tolsi  commiato  da  lei  ringraziandola  di  tanta 
•sua  bontà ,  e  piantatomi  in  piazza  aspettai  girando  sa  e 
giù  finché  diedi  di  naso  nel  signor  Lucilio.  Le  gelosie  non 
m  frullavano  più  per  il  capo,  e  pieno  di  zelo  pel  maggior 
J)ene  di  Amilcare  Io  accostai  risolutamente.  Egli  o  stentò  a 
conoscermi  o  ne  fece  le  viste,  ma  poi  mi  usò  mille  finezze, 
mi  chiese  conto  de*  miei  studii,  della  mia  vita  ;  e  da  ultimo 
4ni  domandò  se  avessi  veduto  la  contessa  e  sua  figlia.  Io 
^li  narrai  tutto,  e  come  le  avessi  trovate.  Ed  egli  allora 
tni  raccontò  che  la  contessa  s*  era  data  sfrenatamente  alla 
passione  del  gioco,  come  usavano  le  dame  veneziane  d*  al- 
lora ;  che  perdeva  ogni  giorno  grosse  somme  di  denaro, 
4die  gli  usurai  le  stavano  ai  panni,  e  ch'ella  non  pensava 
«d  altro  che  a  riacquistare  tutto  quanto  aveva  perduto  con 
rischi  più  gravi  e  pericolosi.  Il  suo  temperamento  aveva 
sempre  peggiorato  ;  tiranneggiava  la  figliuola  peggio  che 
jnai,  ed  erano  sette  mesi  che  la  poverina  non  usciva  di  casa 
che  per  andare  a  messa  a  san  Zaccaria,  ov*  egli  la  vedeva 
una  volta  per  settimana.  E  poi  scompariva  come  un' ombra, 
e  non  la  lasciavano  nemmeno  afiacciarsi  alla  finestra  perchè 
le  avevano  destinato  una  camera  interna  del  palazzo.  Quanto 
al  poter  penetrare  fino  a  loro  non  aveva  mai  potuto  riescire  ; 
e  si  che  la  fama ,  acquistatasi  grandissima  nella  sua  profés- 


422  LE  CONFESSIONI  D' I}N  OTTUAGENARIO. 

sione,  gli  aveva  aperto  le  sale  più  coqpicae  della  nobiltà. 
La  contessa  era  inesorabile  ;  ed  egli  sapeva  da  fonte  sicura 
che  stava  in  trattative  colle  monache  di  santa  Teresa  perchè 
la  Clara  fosse  accettata  come  novizia;  soltanto  faceva  osta- 
colo la  dote ,  che  la  contessa  era  in  grado  di  pagarne  al 
memento  non  più  della  metà,  e  secondo  la  regola  non  po- 
tevano accettarla  che  dopo  l' intero  pagamento.  La  giovane 
si  sarebbe  piegata  ai  voleri  della  madre,  e  se  quel  sacrifi- 
zio non  era  già  consumato,  lo.  si  doveva  a  quelle  differenze 
d' interesse.  Soltanto  egli  sperava  che  non  avrebbe  obbe- 
dito quando  avessero  voluto  farla  professare,  e  che  non  si 
sarebbe  divisa  dal  mondo  colla  barriera  insormontabile  dei 
voti.  Lucilio  mi  narrava  di  ciò,  colla  rabbia  forzatamente 
compressa  di  chi  non  può  vincere  un*  opposizione  giudi- 
cata frivola  e  ridicola;  ma  da  ultimo  la  sua  fronte  si  era 
rialzata,  e  ben  si  vedeva  eh*  egli  non  avea  smesso  nulla 
deir antico  coraggio,  e  che  sperava  ancora,  e  che  le  sue  spe- 
ranze non  erano  sogni.  Quel  suo  animo  vigoroso  e  prudente 
non  poteva  acquetarsi  in  vane  lusinghe,  e  perciò  la  sica- 
rezza  che  travidi  nelle  sue  ultime  parole  mi  diede  qualche 
fiducia.  Allora  vedendolo  più  tranquillo  gli  comunicai  la 
cagione  dell*  averlo  io  si  a  lungo  aspettato ,  non  tacendogli 
anche,  forse  con  un  pò*  di  furberia,  che  la  Clara  stessa  mi 
aveva  a  lui  indirizzato.  Parve  allora  che  molte  confuse  me- 
morie gli  balenassero  in  capo,  e  tornò  a  guardarmi  come 
se  fosse  quello  il  primo  momento  che  mi  rivedeva. 

—  Da  quanto  tempo  non  avete  notizia  del  padre  Pen- 
dola? —  mi  chiese  egli  senza  nulla  rispondere  alla  mia 
domanda. 

—  Oh  da  lungo  tempo!  — risposi  io  con  qualche  stu- 
pore di  essere  interrogato  a  quel  modo.  —  Credo  che  col 
reverendo  padre  non  ce  la  intenderemo  più,  e  che  egli 
per  lo  meno  non  sarà  gran  fatto  contento  del  fatto  mio. 

-^  Non  vi  avQva  egli  dato  qualche  commendatizia  per 


CAPITOLO  NONO.  423 

Padova?  -—  mi  domandò  ancora  con  un  fare  svagato  Lu- 
cilio. 

—  SI  certo;  —  soggiunsi  —  per  un  certo  avvocato 
Ormenta  che  mi  ò  uscito  affatto  di  grazia;  e  pochi  mesi 
fa  ho  saputo  che  è  in  voce  di  essere  una  spia  dei  serenis- 
simi inquisitori. 

—  Bene ,  bene ,  sarà  :  ma  non  parlate  di  cotali  cose 
a  voce  alta  qui  in  Venezia;  il  vostro  amico  deve  esser  ca- 
duto in  male  acque  appunto  per  questo. 

—  Oh  si,  è  facilissimo!  egli  parlava  tanto  forte  da 
farsi  udire  da  un  capo  all'altro  della  città,  e  non  facea  mi- 
stero delle  sue  opinioni. 

—  Infatti  fu  rimeritato  come  vedete  della  sua  since- 
rità ;  tuttavìa  rassicuratevi  che  egli  e  i  suoi  compagni  stanno, 
credo,  sotto  la  protezione  della  legazione  francese,  e  non 
interverrà  loro  alcun  male. 

—  Ne  è  ben  sicuro,  lei?  Ma  se  la  Francia  invasa  da- 
gli alleati,  se... 

Lucilio  mi  troncò  la  parola  in  bocca  con  una  risata , 
laonde  io  lo  guardai  alquanto  maravigliato. 

—  Si,  si  guardatemi!  —  egli  soggiunse  —  ho  riso 
della  vostra  innocenza.  Credete  anche  voi,  come  i  gazzet- 
tieri di  Germania ,  che  la  Francia  sia  esausta ,  discorde ,  e 
che  si  lascerà  mettere  i  piedi  sul  collo  dal  primo  venuto?..! 
Guardatemi  in  viso  ancora!...  Io  non  sono  che  un  medico, 
ma  vi  garantisco  che  ci  vedo  più  lungo  assai  di  tutti  questi 
politiconi  in  toga  e  parrucca.  La  Francia  ornai  non  é  più 
solamente  in  Francia:  è  in  Svizzera,  è  nell* Olanda,  è  in 
Germania,  è  in  Piemonte,  è  a  Napoli,  é  a  Roma,  é  qui! 
qui  dove  parliamo  io  e  voi.  Essa  lo  sa  e  si  raccoglie,  per 
attirarsi  intorno  le  forze  attive  dei  nemici,  e  sbarazzarsene 
più  presto  in  un  pajo  di  colpi ,  e  lasciare  libero  lo  slancio 
agli  amici,  ai  fratelli  di  qui!...  Vedete;  cosi  per  abiMine 
io  vi  raccomandava  poco  fa  di  parlare  adagio ,  ed  ora  io 


424  LE  CONFESSIONI  D'  UN  OTTUAGENARIO. 

grido  e  non  me  ne  curo.  Gli  è,  vedete,  che  ornai  hanno 
paura,  e  che  non  si  corre  nessun  pericolo.  Voi  potete  nar- 
rare quanto  vi  ho  detto  all'avvocato  Ormenta,  ed  anche  al 
padre  Pendola ,  che  non  me  ne  importerebbe  gran  fatto. 
In  ciò  dire  Lucilio  mi  guardava  con  occhi  fiammeg- 
gianti e  severi,  tantoché  io  fui  costretto  contro  l'usanza  di 
chinare  i  miei.  Ma  egli  ebbe  forse  compassione  dì  quel  mio 
smarrimento,  e  mi  diede  una  mano  a  rialzarmi. 

—  Quanti  anni  avete  ?  —  mi  chiese. 

—  Presto  ne  avrò  venti. 

—  Solamente  venti?  animo  allora.;  eravate  un  bam- 
bino e  credevano  di  mettervi  la  benda,  ma  io  spero  che 
non  vi  lascerete  infinocchiare,  o  che  vi  ravvedrete  fin- 
ché ne  avete  il  tempo.  Coraggio  dunque;  confessatemi  che 
la  vostra  amicizia  per  Amilcare,  e  il  vostro  interessamento 
per  lui  presso  di  me,  è  un  effetto  di  consigli  altrui,  non 
del  vostro  spontaneo  sentimento... 

—  Oh  chi  vuol* ella  mai  che  mi  spingesse  a  ciò!  ! 

—  Chi?  il  padre  Pendola  per  esempio ,  o  l' avvocato 
Ormenta  ! 

—  Essi?  tutt'  altro  :  anzi  credo  che  mi  sapranno  po- 
chissimo grado  della  mia  intrinsichezza  con  quel  giovane; 
e  infatti  a  lui  ho  dovuto  di  essermi  disgustato  di  loro  e 
delle  loro  trame  frivole  e  disoneste. 

—  Frivole  le  loro  trame?  nun  tanto,  ragazzo  mio. 
Disoneste  potrebbe  darsi:  ma  non  precipitiamo  i  giudizii, 
perchè  chi  difende  la  pagnotta  ha  molti  e  molti  diritti. 
Credereste  voi  che  il  reverendo  padre  e  il  degno  avvocato 
darebbero  persone  autorevoli  e  di  rilievo,  se  venisse  un  buon 
vento  di  giustizia  che  buttasse  a  terra,  si,  che  buttasse  a 
terra  tutti  i  privilegii  della  nobiltà  e  delle  fraterie?...  Essi 
lavorano  pel  loro  utile  come  gli  altri  pel  proprio:  non 
so  ohe  dirne!  — 

Io  mi  stupii  oltrempdo  di  questa  maniera  di  vedere 


CAPITOLO  NONO.  425 

di  Lucilio;  un  odio  aperto  mi  quadrava  meglio  di  questa 
fredda  e  calcolata  inimicizia;  e  il  mio  amico  trevisano  la 
pensava  secondo  tue  più  direttamente  del  dottore  di  Fos- 
salta.  Soltanto  mi  dimenticava  che  in  questo  la  gioventù' 
s'era  sbollita,  e  il  sentimento  s*era  impietrito  in  profonda 
convinzione. 

—  Ma  parliamo  dunque  di  voi  —  continuava  egli 
intanto;  —  voglio  credervi  che  la  contessina  Clara  vi  abbia 
indirizzato  a  me  e  non  l'avvocato  Ormenta.  Se  cosi  è,  vivete 
tranquillo;  il  vostro  amico  Amilcare  è  più  sicuro  nella  sua 
prigione  che  io  e  voi  in  piazza.  Lo  direi  anche  al  collegio 
dei  Savii ,  il  quale  se  fosse  savio  avrebbe  a  cavare  il  suo 
prò  da  questo  giudizio.  Ve  lo  ripeto,  v'  è  gente  che  vegUa 
per  lui;  e  non  c'è  pericolo  che  si  lascino  andare  a  male  gio- 
vani cosi  preziosi.  Intanto  voi  cercate  di  non  lasciarvi  ab- 
bindolare dal  padre  Pendola.  Per  carità ,  Carlino  !  Eravate 
un  ragazzo  di  mente  e  più  assai  di  cuore.  Non  guastatevi 
sul  più  bello.  Vi  lascio  per  qualche  visita  che  ho  da  foro  in 
questa  casuccia  di  poveri  diavoli.  Che  cosa  volete?  l'amor 
della  gente  è  la  paga  più  bella  del  medico.  Ma  se  vi  fer- 
mate a  Venezia,  cercate  di  me  all'ospitale  dove  sto  sempre 
fino  alle  dieci  del  mattino. 

—  Grazie,  —  gli  diss'io;  —  se  la  mi  assicura  pro- 
prio che  Amilcare... 

—  Si ,  vi  assicuro  che  non  gli  interverrà  alcun  male. 
Cosa  volete  di  più  ? 

—  Allora  la  ringrazio  ;  e  la  riverisco,  lo  parto  quest'oggi 
stesso. 

—  Salutatemi  il  conte ,  la  contessina,  i  nobiluomini 
Frumier  e  mio  padre,  se  lo  vedete,  — >  soggiunse  Lucilio.  — 
Ohimè!  salutatemi  anche  Fratta  e  Fossalta!  Chi  sa  se  quei 
solitarii  paeselli  mi  vedranno  mai  più!  ^ 

Mi  abbracciò,  e  mi  lasciò,  credo,  con  istima  migliore 
di  quando  mi  aveva  incontrato.  Certo  al  ripensarci  poi  mi 


4M  LE  CONFESSIONI  D'UN  OTTUAGENÀRIO. 

parve  che  gli  avessero  riferito  dì  me  cose  non  troppo  ono* 
re  voli;  e  in  seguito  venni  a  sapere  com'egli  mi  credeva 
venduto  anima  e  corpo  al  padre  Pendola.  Ma  l'ingenuità 
della  mia  confessione  lo  aveva  rimosso  da  questo  aw^i* 
tato  giudizio  ;  senzaché  la  mia  giovinezza  lo  lusingava  che 
non  fossi  tanto  incallito  nell'impostura,  come  pretende- 
vano.  Ad  ogni  modo  imbarcato  ch'io  fui  col  mio  fardelletto 
sulla  corriera  di  Portogruaro ,  la  mia  mente  ebbe  di  che  la* 
vorare  a  riandare  il  colloquio  avuto  con  Lucilio  :  soprattutto 
r  autorità  che  era  nelle  sue  parole,  e  nel  suo  contegno  mi 
parea  più  strana  ancora  che  mirabile.  Un  semplice  medico, 
un  giovane  paesano  da  poco  trapiantato  a  Venezia,  parlava 
e  sentenziava  a  quel  modo!  Ergersi  per  poco  ad  arbitro 
dei  destini  d'una  repubblica,  se  non  ad  arbitro,  a  giudice 
ed  a  profeta...  la  mi  sapeva  un  po' di  commedia!  Che 
fossi  rimasto  corbellato?  Che  lamia  inesperienza  gli  avesse 
offerto  un'  occasione  di  burlarsi  saporitamente  di  me?  Quasi 
quasi  mi  rimordeva  di  avere  abbandonato  Amilcare  a  si  man- 
chevole malleveria;  ed  è  vero  che  nulla  più  avrei  forse  po- 
tuto tentare  per  lui,  ma  dubitava  fra  me  che  quella  troppo 
facile  confidenza  fosse  effetto  di  poco  animo  e  di  infingar- 
daggine. Mi  riconfortava  poi  col  pensiero  che  Lucilio  non 
era  mai  stato  uno  spaccamonti,  e  che  per  ingegno  e  per 
istudio  soprastava  tanto  agli  altri  uomini ,  da  darmi  il  di- 
ritto di  crederlo  superiore  ad  essi  di  antivedere  e  di  potenza. 
Che  egli  fosse  segretamente  addetto  alla  legazione  francese, 
lo  aveva  udito  mormorare  anche  a  Portogruaro  l'autunno 
passato,  e  allora  alcune  sue  parole  m'avevano  riconfermato 
la  verità  di  questa  diceria.  Tali  relazioni  forse  lo  ponevano 
in  grado  di  poter  sapere  e  vedere  nelle  cose  più  addentro 
degli  altri  ;  e  in  fin  dei  conti  poi  io  non  ci  trovava  una 
causa  per  cui  dovesse  egli  divertirsi  a  gabbarsi  di  me. 

Queste  considerazioni,  unite  al  rispetto  istintivo  che  nu- 
triva per  Lucilio,  e  alla  nessuna  lusinga  che  poteva  avere  di 


CAPITOLO  NONO.  ^^7 

giovare  ad  Amilcare  per  qualche  altra  via,  fecero  ch'io  mi 
acquietassi  in  quanto  aveva  operato;  anzi  cessai  a  poco  a 
poco  di  darmi  pensiero  della  sorte  dell'amico  per  badare  alla 
mia.  Mano  a  mano  che  mi  allontanava  dalla  laguna  per  en- 
trare in  quel  laberìnto  di  fiumane,  di  scoli  e  di  canali  che 
uniscono  a  Venezia  il  basso  Friuli,  mi  si  abbujavano  nella 
mente  le  vicende  di  quell'ultimo  anno,  e  quelli  vissuti 
prima  vi  ricomparivano  col  guizzante  barbaglio  dei  sogni. 
Mi  pareva  che  la  barca,  nella  quale  era,  mi  rimenasse  verso 
il  passato,  e  che  ogni  colpo  di  remo  distruggesse  un  giorno 
della  mia  vita,  o  per  meglio  dire,  mi  riconquistasse  uno 
dei  giorni  trascorsi.  Niente  dispone  meglio  alla  medita- 
zione,' alla  mestizia,  alla  poesia,  che  un  lungo  viaggio  tra- 
verso a  paludi  nella  piena  pompa  della  state.  Quegli  im- 
mensi orizzonti  di  laghi ,  di  stagni ,  di  pelaghi ,  di  fiumi , 
inondati  variamente  dall'iride  della  luce;  quelle  verdi  selve 
di  canne  e  di  ninfee,  dove  lo  splendor  dei  colori  gareggia 
colla  forza  dei  profumi  per  ammaliare  i  sensi,  già  spossati 
dall'  aria  grave  e  sciroccale  ;  quel  cielo  torrido  e  lucente 
che  s' incurva  immenso  di  sopra ,  quel  fremito  continuo  e 
monotono  di  tutte  le  cose  animate  e  inanimate  in  quello 
splendido  deserto  mutato  per  magia  di  natura  in  un  effi* 
mero  paradiso,  tutto  ciò  mette  nell'anima  una  sete  ine- 
sauribile di  passione,  e  un  sentimento  dell'  infinito. 

Oh  la  vita  dell'universo  nella  solitudine  è  lo  spetta-, 
colo  più  sublime,  più  indescrivibile  che  ferisca  l'occhio 
dell'uomo!  Perciò  ammiriamo  il  mare  nella  sua  eterna  bat- 
taglia, il  cielo  ne' suoi  tempestosi  annuvolamenti,  la  notte 
ne' suoi  fecondi  silenzii,  nelle  sue  estive  fosforescenze.  È 
una  vita  che  si  sente,  e  sembra  comunicare  a  noi  il  senti- 
mento d' un' esistenza  più  vasta,  più  completa  dell'umana. 
Allora  non  siamo  più  i  critici  e  i  legislatori»  ma  gli  occhi, 
gli  orecchi,  i  pensieri  del  mondo;  l'intelligenza  non  è  più 
un  tutto  ma  una  parte;  l'uomo  non  pretende  più  di  com- 


438  LE  CONFESSIONI  D*  UN  OTTUAGENARIO. 

|irendere  e  di  dominar  F universo,  ma  sente,  palpita,  re> 
spira  con  esso.  Cosi  io  cedeva  allora  a  questa  corrente  di 
sogni  e  di  pensieri,  che  mi  respingeva  carezzevolmente  alle 
beate  memorie  dell'infanzia.  L' esule  canuto,  che  toma  al 
focolare  domestico  dopo  avere  sfruttato  i  suoi  giorni  sopra 
terra  ingrata  e  straniera,  non  è  certo  più  lieto  e  commosso 
eh*  io  allora  non  fossi.  Ma  era  tuttavia  un  contento  pieno 
di  melanconia,  perché  T apparizione  nei  crepuscoli  della 
memoria  d' una  gioja  passata,  somiglia  alla  visita  notturna 
d' un  diletto  defunto,  e  ci  invita  alla  voluttà  delle  lagrime. 
Ricordava,  e  insieme  dimenticava  e  sognava;  ricordava  le 
beatitudini  del  fanciullo,  dimenticava  i  dolori  dell'adole- 
scente, il  ravvedimento  del  giovane,  e  sognava  un  ritomo 
allegro  e  felice  a  quelle  rive  incantate  d'Àlcina,  donde  cac- 
ciati una  volta,  invano  si  cerca  di  riapprodare  ancora.-  Chi, 
dopo  una  qualche  assenza,  non  ha  osato  di  fingere  la  pro- 
pria amante  cambiata  per  miracolo  neil* amante  ideale  dei 
sogni,  nella  creatura  del  nostro  cuore  e  della  nostra  poesia?.. 
Bambolaggini  senza  verità  e  senza  fiducia  delle  quali  la 
niente  s'innamora;  e  la  speranza  e  l'amore  e  ogni  altro  te- 
soro dell'anima  si  profonde  a  vestire  e  lumeggiar  vagamente 
una  bambola  immaginata,  lo  prendeva  allora  la  mia  Pisana 
m  culla;  non  vedeva  che  i  suoi  lunghi  capelli,  i  suoi  occhi 
dolcissimi,  i  suoi  sorrisi  da  angelo;  di  lei  fanciuUetta  ri- 
cordava la  grazia,  l'ingegno,  la  pietà,  e  la  voce  soave  e 
carezzevole;  la  vedeva  poi  crescere  d'orgoglio  e  di  bel- 
lezza ,  ricordava  i  suoi  moti  magnanimi,  i  suoi  gesti  alteri, 
i  suoi  baci  di  fuoéo;  sentiva  il  suo  braccio  tremar  sotto 
il  mio,  vedeva  il  suo  petto  gonGarsi  ad  una  mia  occhiata, 
e  i  suoi  sguardi....  Oh!  chi  saprà  descrivere  com'ella 
avea  saputo  guardarmi ,  e  come  io  ricordava  allora ,  e  ri- 
cordo perfino  adesso,  il  linguaggio  celeste  di  quelle  due 
pupille  incantevoli  !  Come  ricordare  uno  solo  di  quei  lampi 
d'amore,  e  sovvenirsi  insieme  delle  nubi  che  lo  offusca- 


CAPITOLO  MONO.  42^ 

vano?  No,  l' anima  sua,  la  parte  più  beHa  e  ^iritoale  di 
lei  che  Tiveva  in  quegli  occhi,  non  si  è  insozzata  nel  fango* 
della  colpa.  No,  l'uomo  non  é  un  congegno  meccanico 
che  produce  umori  e  pensieri ,  ma  è  veramente  un  impa- 
sto d'eterno  e  di  temporale,  di  sublime  e  d'osceno ,  in  cui 
la  vita,  diffusa  talvolta  equabilmente,  si  condensa  talvolta 
in  questa  parte  od  in  quella  per  trasformarlo  in  un  eroe  od 
in  una  bestia!  Una  parte  divina  splendeva  negli  occhi 
della  Pisana  ;  e  rimase  sempre  pura  perchè  impeccabile. 
Ecco  il  perchè  di  quella  passione  violenta,  immortale,, 
ch'ella  ha  saputo  inspirarmi;  e  che  nessun  prestigio  i» 
bellezza,  nessuna  blandizie  di  sensi  avrebbe  potuto  pro- 
lungare oltre  al  sepolcro  dì  lei  nel  cuore  d'un  vecchio  o^ 
tuagenado.  Io  adorava ,  io  compativa  lo  spirito  schiavo  ed 
immemore,  ma  sempre  dolente  e  redivivo  dai  suoi  luo- 
ghi torpori. 

A  Portogruaro  quelle  mie  fantasticherie  ebbero  a  fare- 
un  gran  capitombolo.  Tutti  parlavano  delle  stranezze  dell» 
Pisana;  perfino  sua  zia  me  ne  mosse  ceimo  pregandomi  col 
mio  criterio  di  porvi  qualche  riparo ,  giacché  il  conte,  per 
quante  gliene  avessero  dette,  non  s'ingeriva  dì  nulla.  Ella 
lo  aveva  perfm  consigliato  di  collocarla  in  sua  casa  ;  ma 
le  aveva  risposto  che  la  ragazza  non  voleva  a  nessun  patto^ 
e  cosi  si  lasciava  menare  pel  naso  dalla  figlia  con  gravis-^ 
simo  danno  della  sua  riputazione. 

—  Sentite ,  Carlino ,  —  mi  diss'  ella  -«  se  si  può  dare  di 
peggio.  Raimondo  Venchieredo  le  sta  sempre  intorno  osti- 
natamente ;  ella  gli  tien  bordone  con  centomila  moine  che 
è  una  vera  sconcezza  a  vederli;  ma  poi  quand'egli  venne 
a  chiederla  sèriamente  in  isposa,  che  oramai  1*  ha  diciol» 
t'anni  e  si  potrebbe  pensarvi,  essa  dichiarò  solennemente 
che  non  lo  avrebbe  preso  mai  per  marito  e  che  la  lasciasi 
sere  stare.  Si  dice  che  vi  covi  sotto  un  amore  più  vecchio 
con  Giulio  Del  Ponte,  ma  non  si  capisce  poi  perchè  ella 


490  LE  CONFESSKKn  D'  UN   OTIUAGENARIO. 

strapazzi  sempre  questo  giovine ,  e  lasiiighi  invece  quel- 
r  altro  ehe  si  é  proposta  di  rifiutare.  OUraceiò  Giulio  è  quasi 
{M>vero ,  e  tanto  malandato  di  salute  che  non  gliela  danno 
lunga  fino  alla  primavera  ventura! 

—  Come?  Giulio  è  a  questi  estrenù?  —  io  sciamai. 

—  Si,  poveretiOj^  — soggiunse  la  gentildonna — e  a  dirvi 
la  verità  sarebbe  quasi  meglio  che  se  ne  andasse ,  perchè 
non  attraversi  ogni  buon  collocamento  della  Pisana,  come 
il  dottor  Lucilio  ha  fatto  colla  Clara.  Quella  almeno  era 
quieta  y  ragionevole  e  cristiana ,  e  si  è  potuto  trattenerla 
dal  fare  spropositi.  Ma  con  costei?  Uhm!  non  ci  spero 
nulla,  e  temo  che  voglia  diventare  il  disonore  della  fa- 
miglia. — 

Io  mi  dimenticai  sul  momento  della  Pisana  per  ricor- 
4armi  di  Giulio;  e  lo  dichiaro  a  mia  lode,  che  le  triste  no- 
velle della  sua  salute  mi  desolarono.  Infatti  nell' ultima 
Tolta  che  T aveva  veduto,  avea  notato  il  suo  pallore  più 
tetro  del  solito ,  e  una  difficoltà  di  respiro  clie  gli  mozzava 
a  mezzo  le  parole.  Ma  ne  accagionava  unicamente  i  crucci 
e  le  battaglie  inseparabili  da  un  amore  colla  Pisana  ;  anzi 
vedendo  nelle  sue  pene  quasi  la  mia  vendetta,  ne  godeva 
barbaramente.  Dopo  il  cattivo  pronostico  della  Frumier  co- 
minciai a.discemere  meglio,  e  a  temere  ch'egli  non  fosse 
k  prima  vittima  dell'  indole  bollente  e  sfrenata  della  fan- 
ciulla; mi  dolsi  della  sua  sventura,  e  più  forse  del  delitto 
che  avrebbe  maecliiato  la  coscienza  di  chi  lo  ucddeva  a 
quel  modo,  senza  misericordia  e  senza  pensarci.  Le  colpe 
di  coloro  che  amai,  ebbero  sempre  virtù  di  affliggermi  più 
che  i  miei  stessi  dolori;  eredo  che  a  quel  tempo  avrei 
perdonato  alla  Pisana  T  amore  per  Giolio,  purché  ella  gli  ri- 
donasse con  quello  la  salute  e  la  vita.  Pur  troppo  infatti 
ebbi  campo  a  persuadermi  che  le  paure  deUa  Frumier  non 
erano  fallaci.  La  sera  stessa  vidi  la  Pisana  a  Portogroaro; 
amorosa,  timida,  taciturna  con  me,  come  chi  avesse  biso- 


CAPITOLO  KONO.  431 

giìo  d* amore  e  di  pieUi,  lusinghiera  e  provocatrice  col  Vea- 
ehieredo,  indifferente  e  beffarda  con  Giulio.  Raimondo 
a^eva  dimenticato  i  rifiuti  della  Clara ,  e  le  lusinghe  della 
Pisana  lo  ricondueevano  in  casa  Frumier,  dove  forse  aveva 
sperato  ricattarsi  di  quelli  coli*  acquisto  di  un  boccone  più 
ghiotto  e  desiderato.  E  Io  fuggirgli  di  questo,  altro  non 
avea  fatto  che  attizzargli  viemaggiormente  le  voglie;  poi- 
ché la  Pisana ,  pur  respingendolo  come  marito ,  lo  accet- 
tava, lo  accarezzava  in  qualità  di  vagheggino.  11  giovine 
scapestrato ,  se  potea  ottenere  di  contrabbando  quello  che 
avea  cercato  di  avere  legalmente ,  si  sarebbe  tenuto  il  più 
furbo  e  felice  degli  uomini;  e  il  contegno  della  Pisana 
dava  piuttosto  ansa  a  questa  lusinga.  Se  aveste  veduto 
quaKara  in  tali  frangenti  lo  stato  compassionevole  del  po- 
vero Giulio ,  potreste  capire  come  la  pietà  ammutisse  in 
me  perfino  1* interesse  dell'amore.  Cosa  quasi  incredibile! 
Io  aborriva  il  Venchieredo  non  per  conto  mio,  ma  per 
conto  di  Giulio  :  io  era  geloso  della  Pisana  più  per  lui  che 
per  me ,  e  lo  spettacolo  di  quel  giovane ,  pieno  d*  anima , 
di  cuore,  d'ingegno,  che  si  disfaceva  dolorosamente  pel 
cancro  segreto  e  inesorabile  d*  una  passione  infelice ,  mi  met< 
teva  in  cuore  quasi  un  rimorso  deli*  odio  che  altre  volte  gli 
aveva  serbato.  Vi  sembro  troppo  buono?...  Non  c'è  caso; 
era  fatto  così.  Quella  lunga  scuola  di  abnegazione  e  di  pa- 
zienza al  fianco  della  Pisana,  mi  avea  fruttato  una  pietà 
quasi  eroica  a  profitto  dei  miseri.  Ne  diedi  la  prova  in  se- 
guito colla  mia  condotta,  la  quale  se  potrà  tacciarsi  di  scioc- 
ca ,  non  potrà  mancare  di  qualche  lode  per  coraggio  e  per 
generosità. 

Il  Venchieredo  portava  addosso  tutto  lo  sfarzo  della 
felicità.  Nel  volto,  nel  gesto,  nel  vestire,  nel  parlare  si 
conosceva  il  giovane  contento  del  fatto  suo,  che  non  ha 
nulla  a  desiderare,  e  che  non  può  pensare  ad  altro  che 
alla  propria  gioja ,  tanto  essa  è  grande  e  potente.  La  con- 


432  *     LE  CONFESSIONI  D*  UN  OTTUAGENARIO. 

tentezza  gli  rabbellrva  le  guancie  d' una  fiamma  rosea  e  vi- 
vace, gli  rendeva  snèlla  e  leggiera  la  persona ,  facile  e 
coloritala  parola.  Vedeva  tutto  bello,  tutto  buono-,  tutto 
incantevole;  ognuno  gli  faceva  festa,  perchè  Io  spettacolo 
d*  una  gran  felicità  racconsola  gli  uomini ,  eolla  fiducia  di 
poterla  anch'essi  un  giorno  o  l'altro  raggiungere.  La  Pi- 
sana era  tutta  per  lui  ;  tremava  e  abbassava  gli  occhi  a*suoi 
sguardi,  sorrideva  al  suono  della  sua  voce,  lo  seguiva  ia 
ogni  movimento.  Come  io  1* aveva  veduta  ragazzina  per  Lu- 
cilio,  tale  la  vedeva  allora  già  donzella  per  Raimondo;  lo 
stesso  turbamento,  la  stessa  veemenza  non  trattenuta  né 
da  pqdore,  né  da  paura,  e  un  incanto  di  voluttà  cresciuto 
a  mille  tanti  nel  pieno  splendore  della  sua  bellezza  di  di- 
ciott'anni.  Io  Famava  allora  per  me,  la  odiava  per  lo 
spietato  martirio  cui  ella  condannava  il  povero  Giulio, 
la  disprezzava  per  la  sua  perfida  idolatria  a  un  giovina- 
stro frìvolo  e  scostumato  com'era  il  Venchieredo.  Non 
so  quale  smania  mi  sentissi  in  cuore  di  calpestarla,  di  svil- 
laneggiarla :  insuperbiva  fra  me  di  amarla  ancora ,  e  di  po- 
ter dire  tuttavia,  che  l'avrei  ceduta  ad  unaltrp  per  salvar- 
gli la  vita  !  Ella  invece  procedeva  innanzi  cieca  come  il 
carnefice.  Cieca!  Ecco  la  sua  scusa:  credo  ch'ella  non  ve- 
desse nulla,  non  s'^accorgesse  di  nulla.  Le  sue  passioni  fu* 
rono  sempre  cosi  eccessive,  che  le  vietarono  di  discernere 
alcuna  cosa  fuori  di  loro.  A  veder  l'anima  straziata  di  Giu- 
lio dibattersi  in  un  corpo  smùnto  e  consumato  per  lottare 
ancora,  per  difendersi  fino  alla  morte,  contro  il  facile  e  se- 
reno predominio  di  Raimondo ,  venivano  proprio  agli  oc- 
chi le  lagrime.  Il  fuoco  delle  pupille ,  lo  splendore  dello 
spirito  che  un  tempo  gli  trapelava  dal  volto  era  scomparso; 
con  ciò  ogni  sua  bellezza  s'era  spenta,  perchè  egli  non  ne 
aveva  altra:  fino  la  maestà  del  pallore  pareva  insozzata 
dalle  macchie  brune  e  verdastre  di  cui  la  chiazzava  il  san- 
gue corrotto  dalla  bile«  Pareva  un  malato  di  pellagra ,  e  la 


CAPITOLO  NONO.  433 

vergogna  del  proprio  aspetto  toglieva  ogni  coraggio  a*  suoi 
sguardi,  ogni  sicurezza  alle  sue  parole.  Il  brio  già  attutito 
al  soverchiar  dell'  amore,  sforzava  indarno  il  coperchio  se- 
polcrale della  disperazione  ;  brillava  a  tratti  come  un  fuoco 
fatuo  di  cimitero  ;  e  lo  sforzo  dì  volontà ,  che  lo  accendeva 
momentaneamente,  ricadeva  poco  stante  in  un  peggiore 
abbattimento.  Aveva  piaciuto  per  esso  ;  per  esso  era  stato 
amato;  senz*esso  dovea  perire  ;  egli  lo  sapeva ,  e  infuriava 
fra  sé  dì  non  poterne  avvivare  almeno  un  funebre  lampo 
colle  ceneri  dell' anima  sua.  Morire  sfolgorando,  era  ornai 
a  sua  unica  speranza  d'amore  e  di  vendetta;  ma  più  si 
ostinava ,  e  meno  gli  ubbidiva  l' ingegno  affiocato  dalla  ma- 
lattia e  dalla  passione.  Io  rimasi  costernato  dagli  ultimi 
sforzi  d' un'  anima  moribonda,  che  fra  le  rovine  d' un  corpo 
già  fatto  per  lei  simile  a  un  sepolcro ,  anelava  invidiosa- 
mente a  quella  parte  di  bene  ch'era  stata  sua ,  e  che  le 
veniva  rapita  da  una  forza  giovane,  arrogante  e  spensiera- 
ta. Mi  pareva  di  vedere  Lazzaro  agonizzante  di  fame ,  che 
chiede  agli  epuloni  le  briciole  della  mensa,  e  non  ottiene 
che  scherno  e  ripulse.  Ma  fosse  almeno  stato  cosi!  Giulio 
avrebbe  trovato  un'ultima  gioja  nello  sfogo  d'un*  ira  giu- 
sta e  magnanima  ;  sarebbe  morto  colla  fede  che  le  sue  pa- 
role, a  vendetta  della  sua  sciagura,  avrebbero  risuonato  eter- 
namente nell'anima  della  infedele.  Nulla  di  ciò  invece: 
la  Pisana  non  aveva  per  lui  né  occhi,  né  orecchi:  egli 
moriva  goccia  a  goccia,  senza  lusingarsi  che  il  rantolo 
della  sua  maledizione  avrebbe  turbato  un  istante  la  felicità 
del  sorriso  di  lei  ! 

Durante  quella  lunga  sera  accumulai  nel  cuore  tanta 
compassione  per  quel  poveretto ,  che  addussi  al  conte  qual- 
che pretesto  di  rimanere  a  Portogruaro ,  e  lo  lasciai  partire 
soletto  colia  Pisana,  la  quale  si  meravigliò  non  poco  di 
cotal  mia  stravaganza.  La  attribuì  forse  a  gelosia,  e  mi 
buttò  un'occhiatìna  che  potea  essere  di  conforto  o  di  gra- 
I.  28 


434  .      LE  CONFESSIONI  I>'  UN  OTTUAGENARIO. 

titudine  ;  ma  io  ne  ebbi  orrore ,  mi  rivolsi  precipitosamen- 
te/e  lasciando  il  Venchieredo  guardar  la  carrozza  che  si 
dileguava,  presi  a  braccetto  il  Del  Ponte,  e  lo  trassi  lungc 
da  quella  casa.  Questi  mi  seguiva  a  malincuore,  ansava 
come  un  naufrago  che  sta  per  perdere  l'ultima  tavola,  e 
teneva  la  testa  rivolta  ostinatamente  ad  osservare  la  con- 
tentezza del  fortunato  rivale. 

— •  Giulio  p  che  £ai?  —  gli  dissi  scuotendolo.  —  Ritoma 
in  te!  abbracciami!  non  mi  hai  ancora  salutato!...  — 

Mi  guardò  quasi  trasognato,  indi,  poiché  fummo  nd 
bujo  d*una  calle  remota,  mi  mise  le  braccia  intomo  al 
collo  senza  parlare  né  piangere.  Cosi  non  ci  eravamo  la- 
sciati. Egli  allora  trionfante  e  felice  non  s'avvedeva  di  me 
misero  ed  avvilito;  m'avea  fatto  della  mano  un  cenno  di 
commiato y  quasi  di  protezione  e  di  pietà;  io  non  aveané 
voluto  né  potuto  stringere  la  mano  di  chi  mi  rubava  la 
ricchezza  dell'anima  mia.  Oh  quanto  mutati  ci  ricongiun- 
geva la  fortuna!  Io  sotto  il  peso  d'un  doppio  disinganno 
aveva  il  coraggio  di  compatire  a  lui  più  che  a  me  stesso  : 
a  lui  decaduto  dalla  ricca  noncuranza  del  trionfo  alla  men- 
dicità della  sventura,  a  lui  tanto  crudele  e  nocivo  contro 
di  me  un  anno  prima,  quanto  a  lui  stesso  lo  era  allora 
Raimondo. 

—  Giulio,  che  fai?  —  tornai  ancora  a  dire  sollevandogli 
la  fronte.  —  Tu  vuoi  ammalarti,  e  ci  riesci  a  forza  di  esser 
crudo  e  spietato  con  te  stesso.  — 

—  Voglio  ammalarmi?...  No,  no,  Carlo  —  rispose  egli 
con  voce  fioca  e  straziante  :  —-voglio  anzi  guarire,  voglio  vi- 
vere! voglio  che  la  giovinezza  rifiorisca  sul  mio  volto,  che 
le  allegre  immagini  si  ricoloriscano  alla  mente,  che  l'anima 
si  rigonfii  come  la  gemma  del  rosajo  al  soffio  primaverile, 
e  che  trabocchi  fuori  in  lieti  discorsi ,  in  frizzi  faceti ,  in 
cantici  smaglianti  di  amore,  di  poesia!  Voglio  che  la  luce 
scacci  dal  mio  volto  le  tenebre  della  melanconia ,  e  il  bel 


CAPITOLO  NONO.  435 

sole  della  vita  vi  rianimi  queste  fattezze  smorte  ed  appas* 
site!  Sarà  un  miracolo,  sarà  un  trionfo.  Chi  ha  sul  volto 
r altera  e  grossolana  bellezza  della  carne,  una  volta  che 
l'abbia -perduta  deve  aspettarne  il  ritorno  dopo  una  lunga  e 
incerta  convalescenza;  ma  chi  risplende  nel  viso  per  1* in- 
tema fiamma  dello  spirito,  può  ritrovare  in  un  momento  la 
luce  ammaliatrice  d'una  volta.  L'anima  non  é  seggetta 
alle  lungaggini  delia  medicina;  né  la  passione  ha  l'anda- 
mento grave  e  conquassato  dalla  malattia;  essa  corrode  e 
rinsanguina,  essa  uccide  e  risuscita  !  É  veleno  e  bàlsamo  ad 
un  tempo.  Io  l'ho  visto  le  cento  volte,  l'ho  provato  per 
esperienza,  lo  prov^ò  ancorai...  — 

Egli  parlava  con  enfasi  febbrile ,  le  parole  gli  si  af- 
follavano sulle  labbra  confuse  e  smozzicate  :  rivedeva  nella 
mente  un  barlume  dell'antico  splendore,  e  non  voleva  per* 
derlo:  ma  gli  venia  meno  la  lena,  e  il  respiro  convulso  af<- 
fannato  s'agitava  in  mezzo  a  quel  tumulto  di  pensieri,  di 
speranze,  di  illusioni,  come  un  guerriero  ferito  a  morte  tra 
fantasmi  di  gloria  e  delìrii  di  comando. 

—  Calmati ,  Giulio!  —  soggiunsi  io,  non  so  se  più  im- 
pietosito o  spaventato  da  quell'orgasmo;  «—vedi  che  della 
vita  ne  hai  nell'anima  oltre  il  bisogno;  appunto  la  sover- 
chia vitalità  ti  opprime;  bisogna  rintuzzarla.  Io  conosco  il 
tuo  male,  e  ne  conosco  anche  il  rimedio.  So  che  ami  di- 
speratamente come  si  ama  quella  donna  che  è  venuta  in- 
contro all'amor  nostro,  e  ci  ha  stregato  la  fantasia  colle 
gioje  più  dolci  che  l'amor  proprio  e  la  voluttà  sappiano 
ammannire ,  lavorando  di  conserva  !  Ora  quando  un  cotale 
amore  ò  divenuto  un  tormento ,  che  si  tratta  di  fare  per  gua 
rime?  Studiarne  le  origini,  guardarne  la  fonte  più  in  noi 
stessi  che  in  altrai.  Fu  un  inganno ,  fu  un  granchio  preso: 
ecco  tutto.  Rialzati,  e  ti  si  pollerà  il  destro  di  coglierlo 
un'altra  volta,  se  sarai  debole  tanto  da  degnarti!... 

—  Capisco  ;  -—  entrò  eglia  dire  amaramente  :  —  capi* 


436  LE  G0NFES8T(mi  D'  UN  OTTUAGENARIO. 

SCO,  amico  mio,  quello  che  mi  domandi.  Credi  che  io  pure  a 
mia  volta  non  ti  abbia  conosciuto?...  Ti  ho  perduto  di  vista 
in  seguito,  ma  dapprincipio  mi  era  accorto  che  tu  pure  amavi 
la  Pisana.  Figurarsi  se  dovea  prendermi  soggezione  d*uQ 
fanciullo!...  Ora  poi  che  sei  grande,  roseo,  tarchiato,  in- 
tendi accampare  i  tuoi  diritti,  e  ti  garba  meglio  accaipparli 
contro  un  avversario  che  contro  a  due!  Vieni  a  dirmi  pie- 
tosamente; «ritirati  pel  tuo  meglio;  me  ne  saprai  grado; 
vedi  le  mie  spalle?  esse  hanno  speranza  e  forza  di  re- 
carti ai  cataletto.  »  —  Non  é  vero  che  questo  è  il  sugo  del 
tuo  ragionamento? 

—  No,  non  è  vero  !  — sclamai,  compassionando  in  que- 
sti ingiusti  sospetti  la  tormentosa  diffidenza  del  malato.  — 
Non  è  vero,  Giulio,  é  tu  lo  sai  ch'io  non  son  capace  d*una 
frode,  e  eh* io  non  m'abbasserò  mai  a  pregare  un  rivale!.. 
Ah  lo  sapevi  dunque?...  Si,  io  ho  amato  la  Pisana  quan- 
d'era fanciullo;  non  voglio  nasconderti  nulla ,  io  l'amo  an- 
cora :  e  per  questo  appunto  mi  duole  di  vederla  inesorabile 
contro  di  te!  — 

—  Inesorabile?  lo  credi  dunque?  -^  gridò  egli  affer- 
randomi convulsivamente  la  mano. 

—  Inesorabile  come  chi  non  ricorda ,  come  chi  non 
vede  ;  —  io  soggiunsi. 

—  Ma  dunque  tu  vorresti  persuadermi  dell'impossi- 
bile! — riprese  egli.  — Vorresti  darmi  a  credere  che  ti  dia 
noja  il  veder  la  tua  amante  crudele  verso  un  altro!...  0 
impostore,  o  codardo,  ecco  qual  vuoi  comparirmi!...  An- 
cora, ancora  io  fili  indulgente  a  crederti  impostore.  Se  cosi 
non  fosse  io  ti  disprezzerei  maggiormente,  e  avrei  ribrezzo 
del  tuo  vile  compianto ,  come  d'un  lenocinio  pagato. 

—  Taci ,  Giulio,  taci!  —  sclamai  trattenendo  un  im- 
peto di  sdegno  e  ponendogli  una  mano  sulla  bocca. — Si ,  tu 
l'hai  detto;  io  inorridisco  di  vedere  non  la  mia  amante, 
ma  colei  che  amo  più  della  vita,  torturare  e  uccidere spen- 


CAPITOLO  NONO.  437 

sieratamente  un* anima  come  la  tua;  vorrei  purgarla  da  que- 
sta taccia,  risparmiarle  questo  rimorso!...  Poiché  sappilo, 
Giulio ,  e  vedi  se  sono  sincero ,  io  so  e  sento  di  doverla 
amar  sempre ,  e  sarebbe  per  me  un  dolore  infinito  quello 
di  amare  non  una  vanerella,  non  una  spensierata,  non 
una  sirena,  ma  una  furia  e  un'assassina!... 

—  Amala  dunque ,  amala  pure  !  —  rispose  egli  con 
voce  soffocata  dai  singhiozzi.  —  Non  vedi  che  sono  un'om- 
bra? i  tuoi  scrupoli  vengono  tardi;  ella  mi  ha  già  ucciso; 
e  le  sue  labbra  sono  vermiglie  del  sangue  che  mi  ha  suc- 
chiato. Talvolta  m' illudo  ancora;  è  superbia,  é  speranza  dì 
vendetta  !  Ma  poi  mi  torna  il  coraggio  della  verità;  e  godo 
quasi  di  scongiurar  fronte  a  fronte  la  furia  che  mi  divora; 
Ya,  io  mi  vendico  fin  d*  ora  della  felicità  che  attende  te 
pure,  e  che  s'aspetta  a  tutti  quelli  che  aspetteranno  pa- 
zientemente 1  Va ,  se  vuoi  amare  una  cosa  abbietta ,  im- 
monda, spregevole,  senz'anima,  senza  cuore  e  senza  inge- 
gno, cerca  la  bambola  istupidita  dall'ubriachezza  dei  sensi 
e  accecata  dall'  orgoglio  !  nata  donna  nella  crudeltà ,  nella 
sciocchezza,  nella  lascivia,  e  bambola  eterna  in  tutto  il  resto, 
anche  nella  pietà  che  è  la  scusa  delle  donne ,  e  che  a  lei 
fu  negata  per  un  mostruoso  prodigio  della  natura  ! ...  I  tuoi 
diritti  sono  innegabili;  nasceste  insieme  nella  corruzione, 
potete  amarvi  senza  vergogna  alla  vostra  maniera,  come  si 
amano  i  rospi  nel  pantano,  e  i  vermi  nel  cadavere!...  — 

La  sua  voce  si  era  rianimata  ;  egli  parlava  e  cammi- 
nava come  un  demente  ;  sentiva  scricchiolare  i  suoi  denti 
come  volessero  arrotare  la  punta  a  quelle  parole  d' impre- 
cazione e  di  sprezzo.  Ma  io  era  armato  nel  cuore  contro 
a  tali  ferite,  e  lasciai  sfogarsi  quel  suo  impeto  di  furore  e  di 
sdegno,  finché  riacquistò  almeno  la  calma  della  stanchezza. 
Allora  tentai  un  ultimo  colpo,  fidando  nella  rettitudine 
delle  mie  intenzioni  che  Dio  sa  se  potevano  essere  più 
generose. 


438  LE  CONFESSIONI  B'  UN  OTTUAGENARIO. 

—  Giulio,  —  gli  bisbigliai  gravemente  ali*  orecchio,  — 
tu  hai  giudicato  la  Pisana!...  Or  guarda  adunque  se  cosi 
come  la  conosci,  il  tuo  orgoglio  ti  permette  d*  amarla. 

—  E  tu,  l'ami  pur  tu?  —  rimbeccò  egK  con  fare  aspro 
e  rictso. 

—  Si,  io  r  amo  ;  —  soggiunsi  —  perchè  mi  vi  usai 
fin  dalla  nascita,  perchè  queir  amore  non  è  un  sentimento 
ma  una  parte  dell'anima  mia,  perch'esso  è  nato  in  me 
prima  della  ragione,  prima  dell'orgoglio! 

—  E  in  me  dunque?  —  riprese  egli  quasi  piangendo; 
—  credi  tu  che  due  anni  non  l' abbiano  radicato  in  me 
cosi  profondamente,  come  in  te  dodici  e  quindici?...  Credi 
tu  ch'egli  fosse  un  trastullo  per  me?...  Non  vedi  che 
muoio  solo  perchè  essa  mi  è  tolta?  L'orgoglio,  tn  dici, 
l'orgoglio?...  Sì,  io  sono  superbo;  mi  duole  di  cedere 
altrui  quello  ch'io  possedeva,  e  di  non  poter  nulla  nulla 
per  riacquistarlo!...  Oh  se  sapessi  con  quanti  spasimi, 
con  quante  lagrime,  con  quante  viltà  comprerei  ora  uà 
raggio  fuggitivo  di  bellezza,  un  barlume  momentaneo  di 
spirito,  un  giorno,  un  giorno  solo  della  mia  vita  rigogliosa 
d'una  volta  !...  Se  sapessi  quante  lunghe  ore  sto  dinanzi  allo 
specchio  contemplando  con  rabbiosa  impotenza  lo  smarri- 
mento delle  mie  sembianze,  gli  occhi  pesti  e  annebbiati, 
le  carni  ingiallite  e  rugose!...  Sono  orribile,  Carlo,  orribile 
davvero  !  Io  fo  raccapriccio  a  me  stesso  ;  fossi  una  donna  da 
trivio  non  concederei  un  bacio  al  disgraziato  che  mi  so- 
migliasse, tino  scheletro  ritto  ancora;  ma  non  vivo,  non 
animato!  Almeno  mi  restasse  l'energia  spaventosa  del  fan- 
tasma! Mi  vendicherei  collo  spavento,  colle  maledizioni! 
Ma  l'anima  si  ritira  da  me,  come  l'acqua  del  fiume  dalla 
sponda  inaridita  :  tutto  appassisce,  tutto  manca,  tutto  muore! 
Mi  restano  solo  memorie  e  desiderii;  un  popolo  sconsolalo 
di  pensieri  muti  e  rabbiosi,  che  non  sa  nemmeno  gridare 
per  destar  compassione.  — 


CAPITOLO  NONO.  439 

Allora  solamente  egli  tacque,  allora  solamente  io  ìn- 
trividi  con  ribrezzo  la  profonda  disperazione  di  quell'  a- 
nima,  e  la  pietà  stessa  rimase  stupita  e  paralitica.  Era  un 
martire  dell'orgoglio,  più  ancora  che  dell* amore,  e  tutta- 
vìa non  so  qual  interna  pressura  mi  traeva  a  tentare  ogni 
sacrifizio  per  cercar  di  salvarlo.  Credo  che  amassi  tanto  la 
Ksana  da  credermi  a  parte  perfino  delle  sue  colpe  e  de'  suoi 
doveri  di  riparazione  ;  fors'  anco  mirava  in  altrui  quello  che 
io  stesso  avrei  potuto  diventare,  e  la  paura  mi  eccitava  alla 
carità.  Mi  ricordai  di  aver  udito  il  Del  Ponte  opporsi  tal- 
volta alla  satirica  miscredenza  di  Lucilio  e  di  qualche  altro 
nel  crocchio  del  senatore;  laonde  mi  parve  utile  tentare 
anche  questo  mezzo. 

—  Giulio,  tu  almeno  sei  cristiano!  —  ripresi  dopo  un 
breve  silenzio.  —  Puoi  dunque  chieder  conforto  a  Dio  e 
rassegnarti. 

—  Sì,  infatti  sono  cristiano!  —  mi  rispose  egli —  e 
mi  rassegno  e  ne  do  prova  bastevole  col  non  ammaz- 
zarmi. 

—  No;  dicono  che  non  basta;  bisogna  seguitare  la 
pratica  delle  altre  virtù  cristiane,  oltre  la  rassegnazione  ; 
bisogna  essere  caritatevoli  agli  altri  ed  a  sé. 

—  Lo  sono  fin  troppo  ;  non  ho  ancora  schiaffeggiato 
lei,  non  ho  sbranato  quel  nobile  liscio  e  cialtrone  che  mi 
opprime  colla  sua  arroganza!  Ti  par  poco?... 

—  Bada,  Giulio,  che  la  passione  ti  fa  essere  parziale 
verso  te  ed  ingiusto  verso  gli  altri.  La  Pisana  è  colpevole, 
mail  Venchieredo,  per  quanto... 

—  Non  parlarmi  di  lui!...  Per  pietà  non  parlarmi  di 
lui,  perché  mi  dimentico  alle  volte  perfino  i  comandamenti 
di  Dio!... 

—  Or  dunque  ti  parlerò  di  me:  vedi  se  la  passione  ti 
accieca  sui  tuoi  doveri?  Poco  fa  dovevi  ringraziarmi  e*  mi 
hai  insultato!... 


440  LE  CONFESSIONI  D'  UN  OTTUAGENARIO. 

—  Ti  ho  insultato  perchè  infatti  tutto  il  tuo  contegno 
di  questa  sera  mi  sembra  ancora  molto  bizzarro;  ma  ora 
voglio  crederti;  ti  ringrazio  delle  buone  intenzioni.  Sei 
contento? 

—  Sarei  più  contento  se  .volessi  aiutarti  de'  miei  con- 
sigli per  vivere  meno  infelice  ! 

—  Mi  aiuterò  invece  de'  miei  per  morire.  Son  cri- 
stiano ,  credo  al  paradiso,  e  tutto  sarà  finito.  Dubito  per 
altro  di  poter  morire  perdonando!...  Oh  si,  ne  dubito  assai; 
ma  la  malattìa  sarà  lunga,  mi  fiaccherà,  e  sarò  convertito 
se  non  da  altro  dalla  debolezza.  Dio  voglia  passarmela 
buona!... 

—  No,  per  carità,  Giulio,  non  finire  di  avvelenarti  con 
questi  tetri  pensieri! 

—  Vedi  anzi  che  ora  sono  tranquillo,  che  sto  meglio, 
che  mi  par  di  essere  guarito.  Hai  fatto  benissimo  a  farmi 
risovvenire  di  Dio.  Questa  notte  scommetto  che  dormirò,  e 
si  che  da  due  mesi  non  godo  una  tanta  ventura.  Ho  pia- 
cere di  doverla  a  te:  guarda  se  sono  ingiusto  ora?...  Mi 
perdoni  non  è  vero,  Carlo?  — 

10  gli  buttai  le  braccia  al  collo  ;  quelle  sue  ultime  pa- 
role, benché  intinte  ancora  di  qualche  amarezza,  mi  too 
carono  il  cuore  più  che  le  smanie  di  prima.  Sentii  il  suo 
cuore  battere  sul  mio  precipitosamente,  come  quello  d'un 
viaggiatore  che  ha  fretta  di  arrivare  ;  baciai  quel  suo  volto 
scarno,  e  madido  tutto  d'un  sudore  gelato  ;  indi  lo  vidi  en- 
trare in  casa,  lo  udii  tossire  a  più  riprese  nel  montare  le 
scale ,  e  mi  tolsi  di  là  col  malcontento  di  chi  ha  fatto  una 
buona  azione,  ma  pur  troppo  inutile. 

11  giorno  seguente  me  n'andai  a  Fratta  prima  dell'alba, 
giacché  tutta  la  notte  non  avea  fatto  altro  che  volgere  in 
capo  i  disegni  più  strani  e  le  speranze  più  inverosimili. 
Stetti  molte  ore  in  cancelleria  a  ravviare  le  faccende  d'uf- 
fizio coir  aiuto  di  quel  vecchio  sornione   di  Fulgenzio; 


CAPITOLO  NONO.  441 

riverii  poscia  il  conte  e  monsignore,  questo  sempre  più 
morbido  e  paffuto,  quello  incartocciato  come  una  vecchia 
cartapecora  abbrustolita  sul  braciere.  Ma  mi  tardava  Torà  di 
sbrigarmi  per  parlare  alla  Pisana,  e  finalmente  fui  libero, 
e  la  trovai  che  la  scendeva  dalla  camera  della  nonna  per 
andare  a  pigliar  fresco  nell*  orto.  La  Faustina  e  la  signora 
Veronica  che  le  stavano  alle  coste,  scantonarono  in  cucina 
ghignando  fra  loro  per  lasciarla  sola  con  me.  Io  mi  sentii 
rivoltare  lo  stomaco,  e  seguii  la  fanciulla  con  un*  occhiata 
lunga  e  pietosa. 

—  Finalmente  ti  si  vede!  — r  mi  diss'ella  la  prima. 

—  Come  finalmente?  —  risposi  io  —  ci  slam  veduti 
e  salutati,  mi  pare,  anche  iersera. 

—  Iersera  si!  ma  non  eravamo  soli,  e  la  gente,  a  dirti 
il  vero,  comincia  a  darmi  soggezione. 

—  Hai  ragione,  iersera  non  eravamo  soli;  c^  era  molta 
gente  ;  fra  gli  altri  Raimondo  Venchieredo  e  Giulio  Del 
Ponte.  — 

lo  introdussi  questi  due  nomi  per  giungere  al  discorso 
che  voleva  intavolare  con  lei,  ma  ella  ci  odorò  ali*  incon- 
tro un  grano  di  gelosia,  e  credo  che  me  ne  seppe  buon 
grado. 

—  Il  signor  Giulio  Del  Ponte,  —  soggiunse  ella  — 
e  il  signor  Raimondo  di  Venchieredo  n\)n  mi  fanno  adesso 
né  caldo  né  freddo  :  peraltro  sono  anch'  essi  gente  come 
gli  altri,  e  non  mi  ci  trovo  più  di  fare  spettacolo  pubbli- 
camente de*  miei  sentimenti. 

—  Questo  sarebbe  un  gran  bene  ,  Pisana  ;  •  ma  col 
fatto  non  mantieni  la  promessa.  Ieri,  per  esempio,  mi  pare 
che  i  tuoi  sentimenti  pel  signor  Raimondo  fossero  abba- 
stanza chiaramente  espressi,  e  che  Giulio  li  comprendesse 
a  meraviglia. 

—  Oh  non  mi  secchi  più  il  signor  Giulio  ho  anche 
troppo  fatto  e  sofferto  per  lui! 


442  LE  CONFESSIONI  D' UN  OTTUAGENARIO. 

—  Dici  davvero?  hai  sofferto  per  lui? 

—  Figurati!...  io  gli  voleva  un  po' bene  ed  egli  si 
era  ingalluzzito  tanto ,  che  s'  era ,  credo ,  messo  in  capo 
di  sposarmi.  Ma  già  sai  come  sentano  ì  miei  su  questa 
tasto  del  matrimonio.  Sarebbe  stata  una  replica  di  quella 
brutta  commedia  di  Clara  e  di  Lucilio  ;  io  ho  dovuto  met- 
ter giudizio  anche  per  lui,  gli  ho  parlato  fuori  dei  denti,  e 
per  ridurlo  meglio  a  ragione,  ho  preso  a  far  meno  la  ri- 
trosa con  Raimondo.  Lo  crederesti  che  al  signor  Giulio 
andò  a  sangue  (Questa  mia  ragionevolezza,  egli  che  se  mi 
voleva  bene  doveva  appunto  incoraggiarmivi?,..  Cominciò 
a  &reil  patito,  il  geloso,  e  ti  confesso  che  in  onta  a  tutto, 
mi  faceva  anche  compassione;  ma  cosa  doveva  fare?  segui- 
tare ad  ingannarlo  e  a  menarlo  di  palo  in  frasca?...  Fu 
meglio  come  ho  pensato  io,  tagliare  il  male  alla  radice;  la 
ruppi  affatto  con  lui,  e  buona  notte.  Allora  fii  che  si  mise 
sotto  Raimondo  sul  serio,  e  questo,  ti  dico  la  verità,  mi  con- 
veniva come  marito  :  ma  mentre  appunto  che  si  bisbigliava 
da  tutti  d^una  prossima  domanda  formale  da  parte  sua, 
ecco  capitarmi  addosso  Del  Ponte  cogli  occhi  fuori  della 
testa;  e  a  gridare  che  se  avessi  sposato  Raimondo,  si  sa- 
rebbe ammazzato ,  e  che  so  io  !  —  Forse  fui  troppo  cre- 
dula, troppo  buona,  ma  cosa  vuoi!  non  ci  penso  troppo 
alle  cose  e  questo  è  il  mio  difetto,  tantoché  per  consolarlo, 
per  quietarlo  e  più  ancora  per  liberarmene ,  gli  promisi  che 
non  avrei  sposato  Raimondo.  E  da  ciò  provenne  che  lo  ri- 
fiutai, benché,  ti  giuro,  egli  mi  piacesse,  e  sentissi  di  fare 
un  gran  sacrifizio!...  Questa  è  amicizia,  mi  pare!  cosa  do- 
vea  fare  di  più  !  ? 

—  Oh  diavolo  !  —  soggiunsi  io.  —  Giulio  non  mi  ha 
detto  nulla  di  ciò  ! 

—  Come,  tu  gli  hai  parlato  a  Giulio!  —  sclamò  la 
Pisana. 

—  Si,  gli  ho  parlato  ieri  sera,  perchè  mi  faceva  com- 


CAPITOLO  NONO.  44^ 

passione  la  sua  cera  desolata  per  la  brutta  maniera  con  cui 
lo  trattavi. 

-*—  Io  trattarlo  con  brutta  maniera? 

—  Caspita  !  non  gli  hai  rivolto  mai  neppur  un'  oe* 
chiata  ! 

— ^  Oh  bella!  dovrebbe  anche  ringraziarmene!  Se 
avessi  continuato  a  lusingarlo  avrebbe  finito  col  disperarsi 
più  tardi  ;  meglio  é  separarsi  da  buoni  amici  ora  finché  il 
male  é  sanabile. 

—  Sembra  che  questo  male  non  sia  tanto  sanabile 
come  tu  credi.  Forse  tu  non  ci  badi,  ma  egli  ne  soffre  al- 
l'anima  di  vederti  incapricciata  del  Venchieredo  e  noncu- 
rante di  lui.  La  sua  salute  peggiora  di  giorno  in  giorno^ 
ed  io  credo  che  la  passione  lo  consumi. 

—  Cosa  dunque  mi  consiglieresti  di  fare? 

—  Eh  !...  il  consiglio  è  difficile;  ma  pur  mi  sembra 
che  giacché  hai  promesso  di  non  maritarti  col  Venchieredo^ 
dovresti  romperla  addirittura  anche  con  questo. 

—  Per  rappiccarla  con  Giulio?  —  m*  interruppe  mali- 
ziosamente la  Pisana. 

—  Anche ,  se  senti  proprio  di  volergli  bene ,  —  ri- 
sposi io  con  uno  sforzo  violento  sopra  me  stesso.  —  Ma 
ad  ogni  modo  separata  che  ti  fossi  da  Raimondo  egli  si  af- 
fliggerebbe meno,  e  chi  sa  che  anche  senza  il  rimedio  del» 
1*  amor  tuo  non  giunga  a  guarire. 

La  Pisana  si  raddrizzò  accomodandosi  i  capelli  sulle 
tempia  e  sorridendo  accortamente.  Ella  credette  che  tutta 
quella  mia  manovra  non  tendesse  ad  altro  che  a  liberare  il 
campo  da  ambidue  i  pretendenti  a  mio  totale  benefizii). 

—  Si  potrà  provare,  purché  tu  mi  aiuti;  —  ella  sog- 
giunse. 

—  Non  so  in  che  possa  aiutarti  —  le  risposi.  — 
Ieri  sera  anche  senza  di  me  facevi  benissimo  i  tuoi  soliti 
vezzi   al  Venchieredo:  e  non  hai  mostrato  di  accorgerti 


444  LE  CONFESSIONI  O'  UN  OTTUIGEN^RIO. 

che  io  fossi  tornato  da  Padova  se  non  al  mio  entrar  nella 
sala  per  un  lieve  saluto. 

—  Oh  bella  !  e  se  avessi  voluto  vendicarmi  della  tua 
stessa  freddezza? 

—  Via,  via,  bugiarda  !  E  Y  altra  sera  di  che  ti  vendi* 
cavi  dunque?  Credi  che  io  non  sappia  da  quanto  tempo  dura 
questa  tua'  scalmana  per  Raimondo  ! 

—  Ma  se  ti  ripeto  che  tutto  era  per  distoglier  Giulio  ! 
Vorresti  che  avessi  il  coraggio  di  dargli,  un  rifiuto  se  mi 
piacesse  sul  serio?  ' 

—  Vedi,  come  fai  smacco  alla  tua  stessa  virtù?...  Ti 
vantavi  pure  poco  fa  del  tuo  rifiuto  come  di  un  gran  sa- 
crifizio! — 

La  fanciulla  restò  attonita»  confusa  e  stizzita.  Era  la 
prima  volta  che  le  sue  lusinghe  non  mi  trovavano  pronto 
a  farmi  corbellare;  e  questo  appunto  la  spronò  a  insistervi, 
perchè  non  era  donna  da  ritrarsi  da  nessuna  cosa  senza 
prima  averla  spuntata. 

Infatti  fosse  merito  della  mia  presenza ,  della  predica, 
o  della  sua  bontà  ;  il  fatto  sta  che  il  suo  bollore  per  Rai- 
mondo si  sfreddò  tutto  d'un  colpo,  e  il  povero  Giulio  si 
vide  onorato  da  alcuni  di  quegli  sguardi,  che  tanto  più  sem- 
brano cari  quando  sono  da  lunga  pezza  insoliti.  In  fondo 
in  fondo,  per  altro,  ella  non  dedicava  a  lui  che  la  parte  d'at- 
tenzione che  gli  veniva  come  persona  della  conversazione; 
e  le  premure  della  donzella  tornavano  a  poco  a  poco  a  con- 
centrarsi in  me.  Andò  tant' oltre  questa  mia  fortuna,  che  ne 
fui  turbato  e  sconvolto.  A  Fratta,  vicino  alla  Pisana»  am- 
maliato dalle  sue  occhiate,  dalla  sua  bellezza,  infiammato 
dalle  sue  parole,  rade,  bizzarre,  ma  talvolta  sublimi  e  ta- 
l'altra  perfm  pazze  di  delirio  d'amore ,  io  dimenticava  tutto, 
io  riprendeva  la  servitù  d'una  volta,  era  tutto  per  lei.  Ma 
a  Portogruaro  mi  si  rizzava  dinanzi  come  una  larva  la  fac- 
cia cadaverica  e  beffarda  di  Giuho:  io  aveva  paura,  rabbia, 


CAPITOLO  NONO.  445 

rimorso;  mi  pareva  ch'egli  avesse  diritto  di  ebiamarmi 
amico  sleale  e  traditore,  e  che  la  Pisana  avesse  fiutato  me- 
glio di  me  la  innata  viltà  del  mio  cuore,  quando  aveva  so- 
spettato che  non  pel  bene  di  Giulio  ma  pel  mio  io  cercassi 
distoglierla  afiktto  dal  Venchieredo.  Eppure  quella  sete  ine- 
sauribile, quel  diritto  che  ci  sembra  avere  a  un'ombra 
almeno  di  felicità,  combatteva  sovente  cotesti  scrupoli. 
Quando  mai  era  io  stato  l'amico  di  Giulio?  Non  era  anzi 
egli  stato  il  primo  a  romper  guerra  con  me,  rubandomi 
1*  affetto  della  Pisana ,  o  almeno  attirandone  a  sé  la  parte 
più  fervida  e  bramata?  Qual  amante  sfortunato  non  ha 
aperto  l'adito  alla  rivincita  e  non  se  ne  giova?  E  poi  non 
aveva  io  adoperato  verso  di  lui  con  ottime  intenzioni?  Se 
queste  intenzioni,  in  mano  della  fortuna  le  avean  servito 
per  favorir  me,  dovevai  io  confessarmi  colpevole,  o  non 
piuttosto  approfittar  della  mia  ventura ,  giacché  me  ne  ca- 
deva il  destro?  —  La  coscienza  non  s'acquetava  a  questi 
argomenti.  —  É  vero, — rispondeva,  —  è  vero  che  non  vi  é 
ragione  alcuna  per  cui  tu  debba  essere  l' amico  di  Giulio  :  ma 
quante  cose  non   accadono  senza  apparente  ragione?  La 
stima,  la  somiglianza  delle  indoli,  la  compassione,  la  simpa- 
tia generano  l'amicizia.  Il  fatto  sta  che  per  quanto  tu  dovessi 
piuttosto  odiar  Giulio,  appena  arrivato  da  Venezia,  la  sua 
miseria,  isuoi  tormenti  te  lo  hanno  fatto  amare  ;  gli  dimo- 
strasti affetto  d' amico;  tanto  basta  perchè  tu  debba  allon- 
tanare perfino  il  solo  dubbio  che  le  tue  profferte  d' allora  non 
fossero  sincere.  Hai  avuto  rimorso  del  suo  smarrimento  per 
conto  della  Pisana,  e  non  vuoi  averlo  per  te?,..  Vergo- 
gna! Impari  le  sofisticherie  dell' avvocato  Ormenta,  eanon 
essere  galantuomo  colla  pretesa  di  parerlo.  Volevi  che  la 
Pisana  sacrificasse  il  Venchieredo  per  la  salute  di  Giulio» 
or  dunque  adesso  sacrifica  te,  o  ti  dichiaro  un  codardo!  — 
Quest'ultima  intemerata  della  mia  padrona  mi  per- 
suase. A  poco  a  poco  con  mille  accorgimenti,  con  mille  sforzi 


446  LE  CONFESSIONI  D'  UN  OTTUAGENARIO. 

tutti  pr^ifteditati  e  dolorosi  mi  ritirai  dalla  Pisana.  Ella  in- 
vece 81  apprendeva  a  me  coli*  umiltà  del  cagnolino  cac- 
ciata; ma  qudla  sentenza  di  codardia  mi  minacciava  sem- 
pre nel  cuore;  io  soffocava  i  miei  sospiri,  nascondeva  i 
miei  desiderii,  divorava  le  lagriine,  e  cercava  lungi  da  lei 
la  solitudine  e  Tinnocenza  del  dolore.  Tanto  feci,  che  o  fosse 
consapevole  assentiménto  a' miei  disegni,  o  riscossa  d'or- 
goglio, od  altro,  ella  cessò  dal  pecs^itarmi,  e  allora 
toccò  a  me  tornarmi  a  dolere  di  quella  freddezza ,  provo- 
cata con  tanta  arte,  con  tanta  costanza.  Il  giovine  Ven« 
cbieredo ,  per  poco  geloso  di  me ,  si  rallegrò  in  breve  di 
non  vedermi  più  in  casa  Frumier  e  di  sapermi  trascurato. 
Ma  argomentava  male  di  credersi  destinato  a  raccoglier  di 
nuovo  i  frutti  del  mio  abbandono.  La  Pisana  non  badavii 
per  allojra  né  a  lui  né  ad  altri  ;  o  se  mostrava  qualche  pre- 
ferenza, Tèra  piuttosto  a  favore  di  Giulio  Del -Ponte.  Que- 
sti accoglieva  quei  rari  contrassegni  di  benevolenza,  come 
U  calice  del  fiore  riceve  avidamente  dopo  un  mese  d'ar- 
sura qualche  goccia  di  rugiada.  Se  ne  ravvivava  tutto ,  e  a 
ravvivarlo  meglio  contribuiva  il  credere,  che  non  al  mio  sa- 
crifizio né  alla  generosità  della  Pisana,  ma  alla  propria 
virtù  si  dovesse  quel  rilievo  d'amore.  Ciò  io  aveva  temuto 
e  sperato  insieme.  Il  tumulto  che  si  rimescola  neU'  animo 
all'  azzuffarsi  della  pietà ,  della  gelosia ,  dell'  amore  e  del' 
l'orgoglio,  non  può  esser  dichiarato  cosi  facilmente;  figu- 
ratevi di  esser  nel  caso ,  se  potete ,  e  vi  saranno  chiare  le 
eontinue  contraddizioni  dell'animo  mio. 

Raimondo  intanto,  frodato  della  sua  lusinga,  non  di- 
sfierava  per  nulla  di  soperchiare  un  nemico  oosi  malconcio 
e  avvantaggiato  di  poco  com'era  il  Del  Ponte.  Ma  la  siea- 
resza  ch^egli  mostrava  sull'esito  di  quel  duello,  allontanava 
da  lui  più  che  altro  il  cuore  della  Pisana.  Le  donne  sono 
come  quei  generali  cui  preme  più  l'onore  delia  bandiera 
ebe  la  vittoria;  accondiscendono  a  capitolare,  ma  vogliono 


CAPITOLO  NONO.  447 

esser  cinti  dalle  parallele,  e  minacciati  dalle  bombe.  Un'in- 
timazione alla  bella  prima  senza  apparecchi  militari  e  senza 
avvisaglie ,  non  la  si  fa  che  alle  fortezze  di  poco  conto  :  e 
non  v*è  figliuola  d*Eva  cosi  spudorata  da  confessare  di 
esser  tale.  Raimondo,  respinto  colle  belle  parole,  tornò  al- 
l'assalto coi  regali.  La  Pisana  era  più  orgogliosa  che  deli- 
cata, e  accettò  coraggiosamente  i  regali  senza  quasi  do- 
mandare da  chi  le  venissero.  Passeggiera  contentezza  per 
Raimondo,  e  nuova  bile  per  me.  Ma  con  tutto  questo,  la  se- 
greta soddisfazione  d*una  buona  opera  mi  teneva  il  cuore  in 
una  calma  triste  e  monotona  bensì,  ma  non  priva  di  qual- 
che diletto.  Adoperava  anche  possibilmente  di  metter  in 
pratica  una  delle  massime  ereditate  da  Martino,  di  dimenti- 
care cioè  i  piaceri  venutimi  dalKalto,  e  di  cercarli  al  basso 
fra  i  semplici  e  gli  umili.  A  questo  mi  erano  continua  oc- 
casione le  faccende  di  cancelleria.  Ho  la  vanagloria  di  cre- 
dere che  dal  tempo  dei  Romani  in  poi  la  giustizia  non  fosse 
amministrata  nella  giurisdizione  di  Fratta  colla  rettitudine 
e  colla  premura  da  me  adoperata.  Un  briciolo  di  cuore, 
qualche  po'  di  studio,  e  di  ponderazione  ajutata  da  un  di- 
screto buon  senso,  mi  dettavano  sentenze  tali  che  la  firma 
del  conte  era  onorata  di  potervi  fare  in  calce  la  sua  comparsa. 
Tutti  portavano  a  cielo  la  pazienza,  la  bontà,  la  giustizia 
del  signor  vice-cancelliere:  la  pazienza  sopratutto,  che  è  al- 
trettanto rara  quanto  necessaria  in  un  giudice  di  campa- 
gna. Ho  veduto  alle  volte  taluno  fra  questi  arrovellarsi, 
inftirlare ,  tempestare  pel  tardo  ingegno  delle  parti  ;  andar 
coi  pugni  al  muso  dell'attore,  minacciar  bastonate  al  reo 
convenuto,  e  pretendere  da  essi  quella  moderazione,  quella 
chiaroveggenza,  quel  riserbo  che  son  frutto  solamente  di 
una  lunga  educazione.  Appetto  ai  ragionamenti  bisogna 
ficcarsi  in  capo  che  gli  ignoranti  son  come  i  bambini  ;  bi- 
sogna perciò  usare  la  logica  lenta  e  minuziosa  d'un  mae- 
strucolo  elementare,  non  la  retorica  sommaria  d'un  prò- 


448  LE  CONFESSIONI  D'  UN  OTTUAGENÀRIO. 

fessorone  d'Università.  La  giustizia  vuol  esser  lai^ta,  ma 
non  imposta;  e  convien  mantenerle  la  sua  fama,  il  suo 
decoro  di  giustizia  colla  persuasione,  non  darle  colore  di 
arbitrio  coi  rabbuffi  e  coli'  arroganza.  Finché  non  si  muta 
il  galateo  dei  tribunali  foresi,  i  codici  alla  gente  di  cam- 
pagna parranno  non  differenti  per  nulla  dalle  antiche  si- 
hille.  Sentenziavano  perché  di  si,  e  chi  aveva  ragione  non 
ci  capiva  meglio  di  quello  cui  si  dava  torto.  Avvezzo  ^dalla 
colla  a  vivere  fra  gente  rozza  e  ignorante,  io  non  durai  fa- 
tica a  vestirmi  di  questa  tolleranza;  anzi  la  mi  venne  dì 
suo  piede ,  perché  non  si  potea  farne  senza.  E  il  mio  esem- 
pio fu  efficace  anche  sugli  uomini  di  Comune  incaricati 
della  giustizia  più  minuta;  sicché  non  si  udirono  più  tanti 
lagni  per  la  tal  trascuranza  a  favor  di  questo,  o  per  lattai 
rappresiaglia  a  carico  di  quello.  L'Andreini,  il  vecchio,  era 
morto  poco  prima  del  cancelliere;  e  suo  figlio  che  gli  era 
succeduto  non  fu  restio  a  secondare  il  mio  zelo  pel  buono 
andamento  delle  cose  giurisdizionali.  Il  cappellano  era  al 
colmo  della  consolazione  ;  non  lo  inquietavano  più  per  la 
sua  amicizia  collo  Spaccafumo;  e  purché  costui,  che  co- 
minciava a  darsi  airubbriachezza,  non  turbasse  la  pace  fe- 
stiva con  qualche  baruffa ,  era  in  facoltà  di  far  visita  coi 
più  gli  piacesse.  Il  bando  era  scaduto,  la  sua  vita,  é  vero, 
non  somigliava  a  quella  di  tutti;  ma  non  si  potea  parlar 
male,  e  ciò  bastava  perché  io  non  Io  angariassi  senza  co- 
strutto. 

Qualche  inverno  prima,  per  un  mal  di  petto  ribèlle  gli 
era  mancatala  Martinella,  che  solea  provvederlo  di  sale, 
di  polenta  e  delle  derrate  più  necessarie.  Allora  dunque 
egli  usciva  più  spesso^ dalle  lagune  per  provvedersele  da 
sé;  ma  del  resto  non  se  ne  sapea  nulla,  e  viveva  come 
un'  ostrica  in  mezzo  alle  ostriche.  Il  cappellano  mi  disse 
ch'egli  si  ricordava  di  quella  sera  quando  mi  avea  recato 
in  groppa  fin  vicino  al  castello,  e  che  se  ne  lodava  sempre 


G^PITOLU  KOKO.  449 

per  la  buona  riuscita  che  aveva  fatto  e  pei  grandi  diritti 
che  aveva  alla  gratitudine  del  Comune.  Le  lodi  dello  Spao» 
eafumo  mi  lusingavano  non  poco  :  quelle  poi  del  vecchio 
piovano  di  Teglie  mi  mandavano  in  està».  Ed  egli  me  le 
decretava  con  un  certo  fare  autorevole  e  moderato ,  come 
chi  ha  facoltà  di  darle  e  di  negarle;  e  poi  non  convien  ta- 
cere che  le  glorie  del  discepolo  riverberavano  in  volto  al 
maestro.  Per  lui  io  rimasi  sempre  lo  scolaretto  dalle  orec- 
chie spenzolate ,  e  il  latinante  da  quattro  sgrammaticature 
al  periodo.  Perfino  Marchetto  ci  trovava  il  suo  conto  della 
mia  amministrazione,  perché  la  sua  pancia  cominciava  a 
dolersi  delle  troppe  lunghe  cavalcate,  ed  io  gliele  spa- 
ragnava con  spessissimi  componimenti.  I  faccendieri  e  Ful- 
genzio mio  ajutahte  brontolaviano ,  perchè  le  liti  degli  altri 
erano  la  loro  pasqua ,  ma  io  non  ci  badava  al  malumore 
dei  tristi,  e  a  quest'ultimo  soprattutto  rivedeva  le  buccie 
assai  di  sovente  perché  si  rav\'edesse  affatto  della  sua  vec- 
chia usanza  di  farsi  pagare  a  doppio  le  proprie  fatiche  dal 
giurisdicente  e  dalle  parti.  Giulio  Del  Ponte  m*ebbe  ad 
avvertire  di  non  urtarmi  troppo  con  lui ,  perchè  colla  sua 
umiltà  e  colla  sua  gobba  aveva  voce  di  esser  ben  sentito  da 
chi  poteva  molto.  Ed  io  ripensando  al  processo  del  vecchio 
Yenchieredo ,  mi  capacitai  benissimo  di  questi  sospetti  ;  ma 
il  mio  dovere  sopratutto;  ed  io  avrei  lavato  il  muso  ai  se- 
renissimi inquisitori,  non<ihé  ad  una  loro  sucida  spia  se  gli 
avessi  colti  in  flagranti  di  disonorare  il  mio  ufficio.  C*era 
del  resto  un  altro  personaggio  che  senza  fame  le  viste  mi 
mandava  di  cuore  a  tutti  i  diavoli;  e  questi  era  il  fattore. 
La  mia  presenza,  la  mia  nuova  autorità  avea  sgominato 
certi  suoi  vecchi  sotterfugi  di  mangerie  e  di  rubamenti.  Io 
ne  aveva  scoperto  la  trafila,  glieravea  perdonata,  ma  non 
gli  avrei  perdonato  in  seguito;  ed  égli  lo  sapeva  e  sop- 
portava la  mia  sorveglianza  con  discreto  malumore,  il  conte 
del  resto  era  felicissimo  di  risparmiare  il  salario  del  cancel- 

I.  29 


450  LE  CONFESSIONI  D'UN  OTTUÀOENàRIO. 

fiere;  e  non  parlava  nà  di  farmi  fere  gli  esami  né  di  met- 
termi in  posto  regolarmente.  Quelle  condizioni  di  ripiego 
gli  accòmodayàno  assai.  Ed  io  tirava  innanzi  abbastanza 
contento  delle  benedizioni  che  mi  venivano  da  tutti  per  la 
mia  imparzialità,  per  la  mia  premura,  sopratutto  poi  per 
la  moderazione  nel  riscuotere  le  tasse.  Donato,  il  figliuolo 
dello  speziale ,  e  il  mugnajo  Sandro ,  di  antichi  rivali  che 
mi  erano  stati,  divenuti  allora  miei  compagni  ed  amici, 
mi  crescevano  il  fevor  della  gente  coi  loro  panegirici.  In* 
iBomma  io  provava  allora  la  verità  di  quella  massima ,  che 
nello  zelante  adempimento  dei  proprii  doveri  si  nasconde  il 
segreto  di  dimenticare  i  dolori,  e  di  vivere  meno  male  che 
si  può. 

La  salute  di  Giulio  Del  Ponte  che  pareva  ristabilirsi 
ogni  giorno  più»  era  la  più  cara  ricompensa  che  m'avessi 
de'  miei  sacrifizii.  Io  riguardava  quel  miracolo  come  opera 
mia ,  e  mi  sarà  perdonato  se  fra  me  ne  osava  insuper- 
bire.  Raimondo,  stanco  stanchissimo  diveder  la  Pisana 
portare  gli  abiti  donatile  da  lui,  e  affibbiarsi  i  suoi  spil- 
loni senza  tornar  per  nulla  alle  tenerezze  d'una  volta,  se 
Tavea  svignata  pulitamente.  Giovandosi  delle  dissensioni 
che  inacerbivano  sempre  più  in  casa  Provedoni ,  e  della  vec- 
chiaja  omai  quasi  impotente  del  dottor  Natalino ,  persuase 
egli  Leopardo  di  accasarsi  a  Venchieredo  per  ajutanri  il 
suocero.  Il  buon  pasticcione,  sempre  più  infinocchiato  dalla 
Ooretta,  accondiscese;  e  cosi  tutti  dicevano  che  il  signor 
Raimondo  era  ben  fortunato  di  abitare  colla  ganza  sotto 
le  stesse  tegole.  Il  solo  marito  non  credeva  a  ciò;  egli  era 
innamorato  e  più  che  innamorato  servitore  di  sua  moglie. 
Cosi  le  cose  s'erano  raccomodate  o  bene  o  male  per  tutti; 
ma  il  mondo  non  era  solamente  a  Fratta ,  e  fuori  di  là  i  ro- 
mori,  i  guai,  le  minaccio  di  guerre  e  di  rivoluzioni  cresce- 
vano sempre.  Le  novelle  di  Venezia  si  chiedevano  ansiosa* 
mente,  si  commentavano,  si  storpiavano,  si  ingrandivano  e 


CAPITOLO  NONO.  451 

fonnayano  poi  il  tema  a  burrascose  contese  dintorno  al  fo- 
colare del  castello.  Il  capitano  provava  come  due  e  due  fanno 
quattro,  che  le  paure  erano  esagerate,  e  che  la  signoria 
avvisava  saggiamente  di  ristare  dai  provvedimenti  straor- 
<linarii,  perche  i  Francesi  anche  con  ogni  buon  vento  in 
poppa ,  avrebbero  dovuto  impiegare  tre  anni  al  passaggio 
t!elle  Alpi,  e  altri'  quattro  ad  un  avanzamento  dalla  Bor- 
tnida  al  Mincio.  Numerava  le  linee  di  difesa ,  le  forze  dei 
Tiemici,  i  capitani^  le  fortezze;  insomma,  secondo  lui,  quella 
^erra  o  sarebbe  finita  al  di  là  del  monte  ;  o  al  di  qua  sa- 
rebbe caduta  in  retaggio  alla  generazione  seguente.  Giu- 
lio Del  Ponte  e  qualchedun  altro  che  veniva  da  Portogruaro 
non  erano  di  questo  parere:  secondo  loro  i  vantaggi  degli 
alleati  erano  ben  lungi  dall' assicurar  completamente  la  Re- 
pubblica contro  le  esorbitanze  dei  Francesi ,  e  questi  di  li 
a  due,  di  11  a  tre  mesi,  poteva  benissimo  darsi  che  aves- 
sero già  invasi  gli  Stati  di  terraferma,  e  lo  stesso  Friuli. 
Il  conte  e  monsignore  rabbrividivano  di  queste  previsioni; 
B  toccava  poi  a  me  distruggere  i  cattivi  effetti  di  tanto  so- 
verchie e  precoci  paure. 

€osi  barcheggiando  si  venne  alla  primavera  del  95. 
La  Repubblica  di  Venezia  aveva  già  riconosciuto  solenne- 
tnente  il  nuovo  governo  democratico  di  Francia,  il  suo  rap- 
presentante Alvise  Querini  aveva  fatto  al  Direttorio  la  sua 
t;hiacchierata ,  e  a  saldare  la  recente  amicizia  s*  era  anzi 
4ato  lo  sfratto  da  Verona  al  conte  di  Provenza.  Il  capitano 
iliceva  «  Fanno  benissimo.  Pazienza  ci  vuole  e  non  por 
mano  subito  alla  borsa  e  alla  spada.  Vedete!  le  cose  si 
wnntìo  già  raffreddando  laggiù  !  Quelli  che  ammazzavano  i 
preti,  i  frati  ed  i  nobili  T hanno  finita  anch'essi  sul  pati- 
ÌH)lo:  la  crisi  può  dirsi  nel  decrescere,  e  la  Repubblica  se 
rè  cavata  senza  esporre  a  pericolo  la  vita  d'un  uomo.  » 
Rispondeva  Giulio  «  Fanno  malissimo  ;  ci  metteranno  i  piedi 
sia  collo  ;  si  tace  ora  per  gridar  più  forte  di  qui  a  poco. 


452  LE  CONFESSIONI  D'  UN  OTTUAGENÀRIO. 

Ora  che  ci  par  d'essere  avvezzi  al  pericolo,  e  pericolo  non 
c'è,  verrà  il  pericolo  vero  e  ci  troverà  assopiti  e  sprovve- 
duti. Dio  ce  la  mandi  buona,  ma  alla  meglio  non  oifa» 
remo  la  miglior  figura  !»  —  Io  mi  accostava  all'  opinione 
di  Giulio  tanto  più  che  Lucilio  mi  avea  scritto  da  Veneada  » 
che  sperassi  bene,  che  mai  la  sorte  del  mio  amico  nonei» 
stata  più  vicina  a  un  propizio  rivolgimento.  Ma  la  sua  in- 
vece, la  sorte  del  povero  dottorino,  subì  a  que' giorni  un 
grave  tracollo.  La  Clara  fu  relegata  finalmente  al  convento 
ili  santa  Teresa;  e  a  Fratta  se  n'ebbe  la  novella  quando  la 
contessa  scrisse  perchè  le  mandassero  i  danari  della  dote: 
ella  diceva  di  essersi  intanto  impegnata  con  un  usurai», 
ma  che  non  si  voleva  udir  a  parlare  di  termini  troppo  lun* 
ghi  con  que'  torbidi  che  c'erano  allora.  Il  conte  sospira 
molto  e  molto  ;  ma  raccolse  anco  una  volta  i  denari  richie» 
sti  e  li  mandò  alla  moglie;  io  m' accorgeva  purtroppo  che 
la  famiglia  correva  alla  rovina ,  e  dovea  limitarmi  a  stagnare 
qualche  goccia  della  botte,  lasciando  poi  che  lo  spillone 
gettasse  a  piena  gola  perchè  da  quel  lato  non  potea  rine- 
diare.  Al  conte  non  mi  arrischiava ,  al  canonico  era  inolile, 
al  fattore  dannoso  il  mover  parola:  e  la  Pisana  cui  ne  ac- 
cennai qualche  volta  mi  rispondeva  squassando  le  spalle , 
che  alla  mamma  non  si  patea  comandare,  che  le  eose^rano 
sempre  ite  cosi,  e  che  già  lei  non  se  ne  dava  fastidio,  che 
avrebbe  vissuto  in  una  maniera  o  nell'altra.  La  tristareBa 
pareva  essersi  corretta  di  molto  dalle  sue  bizzarrie.  Sona» 
mostrarsi  né  adirata  né  contenta  del  mio  riserbo  mi  Irtit* 
tava  con  bastevole  confidenza;  e  a  Giulio  poi  faceva  sem- 
pre buon  viso,  benché  si  vedesse  che  non  era  neUa  solita 
smania  de' suoi  innamoramenti.  La  maggior  parie  delia 
giornata  la  passava  in  camera  della  nonna,  e  pareva  si  fosse 
presa  l'assunto  di  farle  dimenticare  la  lontananza  ddh  ao» 
rolla  maggiore  ;  ma  la  povera  vecchia  omai  adatto  imbedl* 
lita  non  era  neppure  più  in  grado  di  esserle  riconoscente 


CAPITOLO  NONO.  453 

do* suoi  sacrifizii.  Questi  non  ne  diventavano  perciò  che 
{)iA  meritorii. 

Qu^pdo  la  nuova  del  noviziato  delia  Clara  fu  sparsa 
4ì0i  dintorni,  capitò  in  castello  il  Partistagno  che  non  vi  sì 
•era  più  fatto  vedere  dopo  Tesito  tragico-comico  della  do- 
manda solenne.  Egli  urlò,  strepitò  e  sragionò  molto;  spa- 
ventò il  conte  e  monsignore ,  e  parti  dichiarando  che  an- 
Java  a  Venezia  a  chieder  giustizia,  e  a  liberare  una  nobile 
donzella  dair inconcepibile  tirannia  della  sua  famiglia.  li 
iempo^  trascorso  lo  avea  persuaso  sempre  più  del  valore  ir- 
resistibile de  proprii  meriti ,  e  contro  tutte  le  ragioni  che 
aveva  per  ritenere  il  contrario  si  ostinava  a  credere  ohe  la 
Clara  fosse  innamorata  di  luì,  e  che  i  suoi  parenti  non 
;gUela  volessero  concedere  per  qualche  causa  misteriosa 
oh* egli  si  proponeva  di  svelare  in  seguito.  Infatti  si  udi 
poco  dopo  eh* egli  avea  levato  il  campo  da  Zugugnana  per 
trasportarlo  a  Venezia;  e  da  Fratta  si  affrettarono  a  dar  di 
<'iò  contezza  a  Venezia  ;  ma  non  essendo  venuti  di  colà  ul- 
teriori ragguagli,  si  fini  coli*  acquietarsi  nella  fiducia  che  il 
grande  sussurro  del  Parlistagno  dovesse  svamparsi  in  chiac- 

<;hiere. 

Frattanto  quello  eh*  io  già  prevedeva  da  un  pezzo  av- 
venire pur  troppo.  La  salute  del  signor  conte  andava  sca- 
dendo di  giorno  in  giorno  :  alla  fine  ammalò  gravemente , 
«  prima  che  si  potesse  prevenir  la  contessa  del  pericolo  » 
egli  spirò  senza  accorgersene  fra  le  braccia  del  eappellano, 
di  monsignor  Orlando  e  della  Pisana.  U  dottor  Sperandio 
gli  avea  cavato  ottanta  libbre  di  sangue,  e  recitò  poi  un 
numero  straordinario  di  testi  latini  per  provare  che  quella 
mor^e  era  avvenuta  per  legge  di  natura.  Ma  il  defunto, 
se  avesse  potuto  buttar  un'occhiata  fuori  della  cassa,  sarebbe 
rimasto  quasi  contento  di  esser  morto  tanta  fu  la  pompa 
del  funerale.  Monsignor  Orlando  pianse  con  moderazione» 
e  cantò  egli  stesso  1*  uffizio  d*  esequie  con  voce  un  po' più 


454  LE  CONFESSIONI  D'DN  OTTUAGENARIO. 

nasale  del  solito.  La  Pisana  se  ne  disperò  ai  primi  giornf 
più  ch*io  non  avessi  creduto  possibife  :  ma  poi  tutto  ad  in> 
tratto  ne  parve  smemorata.  E  quando  vennero  i  Frumier  a 
prenderla  e  ad  avvertirla  che  la  volontà  di  sua  madre  h 
richiamava  a  Venezia,  parve  che  tutto  dimenticasse,  per  ia^ 
grandissima  gioja  di  cambiare  la  noja  di  Fratta  coi  diverti- 
menti della  capitale.  Ella  parti  quindici  giorni  dopo  ;  e  sol- 
tanto nell' accomiatarsi,  parve  che  il  dolore  di  doversi  sepa- 
rare da  me  soverchiasse  la  contentezza  di  correre  a  una 
vita  nuova,  piena  di  splendide  lusinghe,  lo  le  fui  grato  dr 
quel  dolore ,  e  dell'averlo  essa  lasciato  travedere  senza  al- 
cuna superbia.  Conobbi  ancora  una  volta  che  il  suo  cuore 
non  era  cattivo  ;  mi  rassegnai  e  rimasi. 

La  mia  presenza  a  Fratta  era  proprio  necessaria.  Na^ 
rare  la  confusione  che  vi  avvenne  dopo  la  morte  del  conte, 
sarebbe  discorso  troppo  lungo.  Usuraj,  creditori,  rivendi- 
catori calavano  da  ogni  parte.  1  beni  messi  all'asta,  lo^ 
derrate  sequestrate,  i  livelli  ipotecati;  fu  un  vero  saccheg- 
gio. Il  fattore  se  la  svignò  dopo  aver  abbruciati  i  registri; 
restai  io  solo  povero  pulcino  ad  arrabattarmi  in  quella 
matassa.  Per  soprassello  le  btruzionimi  mancavano  afflitto, 
e  da  Venezia  capitavano  solamente  continue  ed  affiimat^ 
richieste  di  danaro,  i  Frumier  mi  erano  di  pochissimo  aiu* 
to  ;  e  poi  il  padre  Pendola  credo  ci  soffiasse  sotto  contro 
di  me,  e  mi  guardavano  allora  piuttosto  in  cagnesco,  lo 
peraltro  risolsi  di  rispondere  coi  fatti:  e  sudai,  e  lavorai,  e 
m'adoperai  tanto,  sempre  col  pensiero  in  testa  di  giovare 
alla  Pisana  e  di  esser  utile  a  chi  bene  o  male  mi  aveva  al- 
levato ,  che  quando  il  contino  Rinaldo  capitò  a  prender  le 
redini  del  governo,  gli  ottomila  ducati  di  dote  delle  contes- 
sine erano  assicurati ,  ì  creditori  pagati  o  acchetati,  le  en- 
trate correvano  libere ,  e  i  poderi  diminuiti  di  qualche  ap- 
pezzamento in  qua  ed  in  là  continuavano  a  formare  un  bel 
patrimonio.  I  guasti  c'erano  ancora  pur  troppo ,  ma  di  tal 


CAPITOLO  KONO.  455 

natura  che  davano  tempo  ad  esser  sanati.  Peraltro  io  non 
fui  r  ultimo  a  credere ,  che  per  tale  operazione  un  signorino 
dì  ventiquattr'  anni  uscito  allora  allora  di  collegio  (  la  con- 
tessa ve- lo  avrebbe  lasciato  fino  a  trenta  senza  la  morte 
del  marito)  non  era  l'uomo  più  adattato:  Basta!  non  sa- 
peva che  farcì,  e  mi  proposi  solamente  di  tenerlo  d'occhio 
per  potergli  giovare  con  qualche  consiglio.  Del  resto  mi 
ritirai  nella  Cancelleria ,  ove  sostenuti  i  miei  esami ,  di* 
venni  poco  dopo  cancelliere  in  formis.  Giulio  Del  Ponte, 
non  potendo  più  reggere  al  tormento  della  lontananza,  avea 
seguito  la  Pisana  a  Venezia.  Io  rimasi  solo  soletto  a  con- 
solarmi del  bene  che  aveva  fatto ,  a  farne  ancora  quanto 
poteva,  a  vivere  di  memorie,  a  sperar  di  meglio  dal  fu- 
turo, e  a  leggere  di  tanto  in  tanto  ì  ricordi  di  Martino. 
Quella  vita  se  non  felice,  era  tranquilla,  utile,  occupata.  Io 
aveva  la  virtù  di  contentarmene. 


456  LE  CONFESSIONI  D' UN  OTTUAGENARIO. 


CAPITOLO  DECIMO. 


Carlino  cancelliere,  ovvero  l' Età  dell'Oro.— Come  al  principiare deli796 
si  giudicasse  al  Castello  di  Fratta  il  general  Bonaparte.  —  La  Repub- 
blica democratica  a  Portogruaro  e  al  Castello  di  Fratta.  —  Mio  mi- 
rabile dialogo  col  gran  liberatore.  —  Ho  finalmente  la  certezza  cbe 
mio  padre  non  ò  né  morto  né  turco. —La  Contessa  m,*  invita  da  parte 
sua  a  raggiungerlo  a  Venezia. 


Il  conte  Rinaldo  era  un  giovine  stadìoso  e  concen- 
trato che  si  dava  pochissima  cura  delle  cose  proprie,  e  meno 
ancora  di  spassarsi  come  voleva  la  sua  età.  Egli  rimaneva 
a  lungo  rinchiuso  nella  sua  camera  ;  e  con  me  in  partico- 
lare non  parlava  quasi  mai.  Gli  è  vero  che  col  capitano  e 
colla  signora  Veronica  io  partecipava  tuttavia  ali*  onore  della 
sua  mensa ,  ma  egli  mangiava  poco  e  parlava  meno.  Salutava 
neir entrare  e  nelF uscire  lo  zio  monsignore,  e  tutto  si  ri- 
duceva  li.  Peraltro  manieroso,  affabile,  giusto  all'occor- 
renza; io  non  ebbi  a  lagnarmi  di  lui  per  cosa  alcuna,  e 
ascriveva  quella  sua  salvatichezza  o  a  malattia ,  o  a  paura 
d*un  qualche  vizio  organico;  infatti  Fera  d*una  tinta  piut- 
tosto infelice ,  come  di  coloro  che  patiscono  nel  fegato,  lo 
del  resto  menava  i  miei  giorni  l'uno  dopo  l'altro  sempre 
tranquilli,  sempre  eguali  come  i  grani  d'un  rosario.  Di 
rado  andava  a  Portogruaro  a  visitare  i  Frumier  per  paura 
del  padre  Pendola ,  massime  dappoiché  la  Diocesi  avea  co- 
minciato a  mormorare  della  sua  mascherata  prepotenza ,  e 
la  Curia,  e  il  Capitolo,  e  il  vescovo  stesso  a  risentirsi  del- 
l'esser menati  dolcemente  pel  naso.  L'ottimo  padre  pativa  le 
gran  convulsioni ,  ed  io  non  voleva  assistere  a  si  doloroso 
spettacolo.  Piuttosto  praticava  sovente  a  Cordo  vado  in  càsa 
Provedoni,  ove  avea  stretto  grande  amicizia  coi  giovani;  e  b 


CAPITOLO  DECIMO.  457 

Bradamante  e  TAquilina  incalorivano  la  conversazione  con 
quella  donnesca  magìa  che  ne  fa  noi  uomini  essere  doppia- 
mente vivi,  doppiamente  lesti  e  giocondi  quando  ci  tro- 
viamo insieme  con  donne.  Per  me  almeno  fu  sempre  cosi  ; 
fuori  dei  coUoquii  obbligati  a  un  prefisso  argomento,  quello 
che  si-  chiama  proprio  il  vero  spontaneo  e  brioso  chiacehie* 
rio  non  ho  mai  potuto  farmelo  venire  in  bocca  trattenen- 
domi con  uomini;  fossero  anche  amici ,  piò  naturalmente 
taceva  se  avessi  nulla  a  dire  di  nuovo  o  d'importante,  sic- 
ché avrò  anche  fatto  le  mille  volte  la  figura  dello  stupido. 
Ma  fosse  venuta  a  mettercisì  di  mezzo  una  donna!  su- 
bito si  aprivano  le  rosee  porte  della  fantasia,  e  gli  usci 
segreti  dei  sentimenti ,  e  immagini  e  pensieri ,  e  confi- 
denze scherzose  le  correvano  incontro  ridendo ,  come  ad 
una  buona  amica. 

Notate  però  eh* io  non  ebbi  mai  una  eccessiva  faciliti 
d'innamorai'mi;  e  non  dirò  che  tutte  le  donne  mi  facessero 
questo  effetto  lusinghiero ,  ma  lo  provai  da  parecchie ,  né 
giovani  né  belle.  Bastava  che  un  raggio  di  bontà  o  un  bar- 
lume ideale  splendesse  loro  sul  viso  ;  il  resto  lo  faceva  quella 
necessità  che  gli  inferiori  sentono  di  figurar  bene  dinanzi 
ai  superiori  per  esserne  favorevolmente  giudicati.  Le  donne 
superiori  a  noi  !  Si ,  fratellini  miei  ;  consentite  questa  stre- 
nua sentenza  in  bocca  d*  un  vecchio  che  ne  ha  vedute  mol- 
te. Sono  superiori  a  noi  nella  costanza  dei  sacrifìzìi ,  neHa 
fede ,  nella  rassegnazione  ;  muojono  meglio  di  noi ,  ci  son 
superiori  insomma  nella  cosa  più  importante,  nella  scienza 
pratica  della  vita,  che,  come  sapete,  è  un  correre  alla  morte. 
Al  di  qua  delle  Alpi  poi  le  donne  ci  son  superiori  anche 
perché  gli  uomini  non  fanno  nulla  senza  ispirarsi  da  loro: 
un'occhiata  alla  nostra  storia,  alla  nostra  letteratura  vi 
persuada  se  dico  il  vero.  E  questo  valga  a  lode  e  a  conforto 
delle  donne ,  ed  anche  a  loro  smacco  in  tutti  quei  secoli 
nei  quali  succede  nulla  di  buono.  La  colpa  orijginale  è  di 


4d8  LE  CONFESSIONI  D' UN   OTTUAGENARIO. 

esse  soltanto.  Se  ne  ravvedano  a  tempo ,   e  TAppennino 
mugolante  partorirà  non  più  sorci  ma  eroi. 

Qualche  volta  mi  spingeva  fino  a  Vencbieredo  a  trovar 
Leopardo  sempre  più  istupidito  dalla  tirannia  e  dalla  frivo- 
lezza della  moglie.  Mi  ricorda  averlo  veduto  qualche  do- 
menica ai  convegni  vespertini  intorno  alla  fontana.  £  dire 
che  là  gli  avea  balenato  per  la  prima  volta  il  sorriso  delia 
felicità  e  dell* amore!  Allora  invece  andava  col  capo  chino 
a  braccio  della  Doretta  ;  e  tutti  sogghignavano  loro  dietro  ; 
solito  conforto  dei  mariti  burlati.  Ma  aveva  almeno  la  for- 
tuna di' non  accorgersi  di  nulla,  tanto  quella  vipera  di 
donna  gli  teneva  in  servitù  perfino  T intendimento.  Oh  co- 
lei non  era  certamente  T  esemplare  d*una  di  quelle  donne 
superiori  a  noi ,  che  accennava  poco  fa  !  Guai  se  la  femmina 
traligna!  É  vecchio  il  proverbio;  la  si  cangia  in  diavolo. 
Raimondo  veniva  talvolta  anche  lui  alla  fontana.  Se  con- 
versava 0  scherzava  colla  Doretta  lo  faceva  senza  alcun  ri- 
serbo ,  e  in  modo  quasi  da  mover  lo  stomaco  ;  se  poi  non 
si  curava  di  lei  per  badare  ad  altre  forosette  o  civettuole 
dei  dintorni ,  allora  la  sfacciata  non  si  schivava  dal  perse- 
guitarlo ,  sempre  a  rimorchio  del  marito.  E  dava  in  tali 
atti  di  malgarbo  di  sdegno  e  di  gelosia,  che  i  capi  ameni 
delle  brigate  ne  facevano  il' gran  baccano  alle  spalle  del 
buon  Leopardo.  Gli  altri  Provedoni  che  si.trovavano  pre- 
senti a  caso,  scantonavano  per  vergogna;  ed  io  stesso  do- 
veva allontanarmi,  perchè  la  vista  d*una  confidenza  si  piena 
e  si  indegnamente  tradita  mi  moveva  la  nausea.  Pur  troppo 
peraltro  è  vero  che  lo  spettacolo  delle  sventure  altrui  è 
conforto  alle  nostre  :  per  questo  avanzando  nella  vita  sem- 
briamo indurirsi  alle  percosse  del  dolore,  ma  non  è  per 
abitudine;  bensi  perché  rocchio7allargandosi  dintorno  ci 
scopre  ad  ogni  momento  altri  infelici  oppressi  e  bersagliati 
paggio  di  noi.  La  compassione  dei  mali  che  vedeva,  mi  ar- 
qiava  di  pazienza  per  quelli  che  sentiva.  La  Pisana  mi  avea 


CAPITOLO  DECIMO.  459 

promesso  scrivermi  di  tanto  in  tanto;  io  Tavea  lasciata  pro- 
mettere, e  sapeva  fin  d'allora  quanto  dovessi  fidarmi  alla 
sua  parola.  Infatti  trascorsero  parecchi  mesi  senza  ch'io 
avessi  sentore  di  lei,  e  soltanto  sul  cader  della  state  mi 
pervenne  una  lettera  strana,  assurda,  scarabocchiata,  nella 
quale  la  veemenza  dell'affetto  e  l'umiltà  delle  espressioni 
mi  compensavano  un  poco  della  passata  trascuranza.  Ma  sa* 
rebbe  stato  compenso  per  tutt' altri  che  per  me.  lo  cono* 
sceva  quella  testolina  vulcanica  ;  e  sapeva  che  sfogato  quel 
suo  impeto  di  pentimento  e  di  tenerezza,  sarebbe  tornata 
per  Dio  sa  quanto  tempo  all'indifferenza  di  prima.  Alcuni 
versi  di  Dante  mi  stavano  fitti  in  capo  come  tanti  coltelli 
avvelenati.... 

ìndi  s'apprende 

Quanto  in  femmioa  il  foco  d'amor  dura 
Se  l*occbio  0  il  tatto  spesso  noi  raccende. 

Quel  piccolo  Dantino  io  l'àvea  pescato  nel  mare  ma' 
gnum  di  libracci,  di  zibaldoni  e  di  registri  donde  la  Clara 
anni  prima  avea  raccolto  la  sua  piccola  biblioteca.  E  a  lei 
quel  hbricciuolo  roso  e  tarlato,  pieno  di  versi  misteriosi,  di 
abbreviature  più  misteriose  ancora,  e  di  immagini  di  dan* 
nati  e  di  diavolerìe,  non  avea  messo  nessunissima  voglia.  A 
me  invece  che  l'avea  sentito  lodare  e  citare  a  Portogruaro 
ed  a  Padova  più  o  meno  a  sproposito,  parve  trovare  un 
gran  tesoro  ;  e  cominciai  ad  aguzzarvi  entro  i  denti,  e  per 
la  prima  volta  giunsi  fino  al  canto  di  Francesca,  che  il  di- 
letto era  minore  assai  della  fatica.  Ma  in  quel  punto  comin* 
ciai  ad  innamorarmene.  Piantai  i  piedi  al  muro,  lo  lessi 
fino  alla  fine;  lo  rilessi  godendo  di  ciò  che  capiva  allora,  e 
prima  mi  era  paruto  non  intelligibile.  Insomma  finii  col  ve- 
nerare in  Dante  una  specie  di  Nume  domestico  ;  e  giurava 
tanto  in  suo  nome,  che  per  fino  quei  due  versi  citati  poco 
fa  mi  sembravano'  articoli  del  credo.  Notate  che  allora  non 
s' impazziva  ancora  pel  trecento  ;  e  che  né  il  Monti  avea 


460  LE  CONFESSIONI  D' UN  OTTUAGENÀRIO. 

scritto  la  Bamlliana,  né  le  Visioni  del  Varano  piacevano  se 
non  agli  eruditi.  Voi  già  vi  beffate  di  me;  ma  vi  siete  ac- 
corti che  questa  religione  dantesca,  creata  dame  solo,  gio- 
TÌnetto  non  filologo,  non  erudito,  io  me  la  reco  a  non  pic- 
cola gloria.  E  avrete  anco  ragione.  Ed  io  me  ne  glorio  di 
più  ancora,  giacché  più  che  i  versi,  più  che  la  poesia,  amava 
1*  anima  e  il  cuore  di  Dante.  Quanto  alle  sue  passioni,  erano 
grandi  fonti  intellettuali,  e  mi  piacevano  in  ragione  di  que- 
ste qualità,  fatte  ornai  tanto  rare. 

Tuttociò  s'appicca  poco  a  proposito  col  proverbio. 
hnian  dagli  occhi,  lontan  dal  cuore;  ma  a  Dante  è  piaciuto 
applicar  quel  proverbio  alla  fedeltà  delle  donne,  ed  io  ho 
tirato  in  campo  lui,  ed  i  miei  studii  scervellati  di  sessanta 
anni  fa,  come  le  memorie  mi  venivano.  Pur  troppo  in  chi 
racconta  la  propria  vita  s*  hanno  a  compatire  sovente  di 
cotali  digressioni.  Io' poi  per  tirare  innanzi  ho  proprio  bi- 
sogno della  vostra  generosità,  o  amici  lettori;  ma  su  questo 
particolare  delie  mie  glorie  letterarie  dovete  usarmi  indut- 
|[enza  doppia,  perchè  le  meno  e  le  rimeno,  come  si  dice, 
appunto  perchè  ne  conosco  la  pochezza.  1  nostri  grandi 
autori  io  li  ho  piuttosto  indovinati  che  compresi,  piuttosto 
amati  che  studiati;  e  se  ve  la  devo  dire,  la  maggior  parte 
mi  allegavano  i  denti.  Sicuro  che  il  difetto  sarà  stato  mio; 
ma  pur  mi  lusingo  che  pel  futuro  anche  chi  scrive  si  ricor- 
derà di  esser  solito  a  parlare,  e  che  lo  scopo  del  parlare  è 
appunto  quello  di  farsi  intendere.  Farsi  intendere  da  molti, 
oh  non  è  forse  meglio  che  farsi  intendere  da  pochi?  In 
Francia  si  stampano ,  si  vendono  e  si  leggono  più  libri 
non  per  altro  che  per  la  universalità  della  lingua  e  la  chia- 
rezza del  discorso.  Da  noi  abbiamo  due  o  tre  vocabolarii, 
«  i  dotti  hanno  costume  di  appigliarsi  al  più  disusato.  Quanto 
poi  alla  logica  la  adoperano  come  un  trampolo,  a  spiccare 
continui  salti  d*  ottava  e  di  decima.  Quelli  che  son  soliti  a 
saUre  gradino  per  gradino  restano  indietro  le  mezze  mi- 


CAPITOLO  DfiCIMO.  46f 

glia,  e  perduto  che  hanno  di  vista  la  guida,  siedono  corno» 
damente  ad  aspettarne  un*  altra  che  forse  non  verrà  mai» 
Ànimo  dunque  ì  non  dico  male  di  nessuno,  ma  scrivendo 
pensate  che  molti  vi  abbiane  a  leggere.  E  cosi  allora  si 
vedrà  la  nostra  letteratura  porgere  maggior  aiuto  che  non 
fibbia  dato  finora  al  rinnovamento  nazionale. 

E  la  lettera  della  Pisana  dove  Tho  lasciata?  —  Fida- 
tevi: sono  un  girellone,  ma  dalli  dalli,  alle  lunghe  ci  tomo. 
La  lettera  della  Pisana  1*  ho  ancora  qui  insieme  alle  altr^ 
nel  cassetto  più  profondo  del  mio  scrittoio  ;  e  se  ne  avessi 
Teglia  potrei  farvi  assaggiare  qualche  fioretto  dì  lingua 
d'un  gusto  molto  bizzarro;  ma  vi  basterà  sapere  che  lami 
dava  notizia  delia  Giara  sempre  novizia  in  convento  e  un 
po'  anche  di  Lucilio,  il  quale  faceva  molto  parlare  di  sé  a 
Venezia  col  suo  fanatismo  pei  Francesi.  Se  costoro  davano 
volta  gli  si  pronosticava  una  brutta  fine. 

Ma  di  dar  volta  non  se  la  sognavano  nemmeno  quegK 
invasati  Francesi  d'allora!  La  guerra  contro  di  loro  s'era 
impiccolita  :  soltanto  l'Austria  e  il  Piemonte  duravano  in 
campo  ;  e  cosi  ridotta  essi  la  sostenevano  con  miglior  animo 
e  con  maggiori  speranze  di  prima.  Peraltro  non  accaddero 
grandi  novità  fino  all'  inverno,  e  allora  chi  le  ebbe  se  lo 
tenne  ;  quello  che  doveva  inventar  la  guerra  d*  ogni  mèso 
non  aveva  fatto  ancora  capolino  dalle  Alpi,  e  le  nevi  inti- 
marono il  solito  armistizio.  Quell'inverno  fu  il  più  lungo  e 
il  più  tranquillo  che  passassi  in  mia  vita.  Le  cure  del  mio 
uffizio  mi  tenevano  occupato  assiduailiente.  Fuori  di  quelle, 
il  pensiero  della  Pisana  mi  martellava  sempre  ;  ma  la  sua 
lontananza  se  aggiungeva  melanconia,  toglieva  anche  acer- 
bità al  mio  cordoglio ,  sempre  per  trovare  qualche  ristoro 
nell'idea  di  aver  fatto  e  di  fare  il  mio  dovere.  Giulio  Del 
Ponte  mi  scrisse  un  paio  di  volte;  lettere  balzane  e  sibil- 
line, vere  lettere  d'un  innamorato  ad  un  amico.  Dalle  qualt 
comprendeva  benissimo  eh' egli  non  era  felice  pienamente; 


462  LE  GONFESSIOm  D' UN  OTTUAGENARIO. 

ansi  che  quella  sua  meua  felicità  deirultìmo  anno  s'era  venuta 
^  Venezia  assottigliando  di  molto,  sia  pel  bizzarro  amore  della 
Pisana,  sia  pel  crescere  dei  desiderii.  Quelle  lettere  pertanto 
mi  angustiavano  per  lui,  e  per  me  quasi  mi  rallegravano. 
Da  una  parte  capiva  che  se  fossi  stato  a  Venezia  anch'io, 
non  ci  avrei  forse  goduto  maggior  felicità  che  a  Fratta,  e 
dall'  altra  credete  voi  che  le  contentezze  d'un  rivale ,  per 
quanto  degno  ed  amico,  ci  diano  in  fondo  in  fondo  un  gu- 
sto proprio  sincero?  —  Non  vedendo  i  patimenti  di  Giulio 
cosi  da  vicino,  io  era  più  disposto  a  perdonarli  a  chi  gh'eli 
infliggeva  ;  non  voglio  darmi  per  un  santo  ;  la  cosa  era  pro- 
prio tal  quale  ve  la  confesso.  Del  resto  nella  nostra  solitu- 
dine nulla  s' era  cambiato.  Il  contino  sempre  nella  sua  stanza  ; 
la  contessa  che  chiedeva  denari  con  ogni  corriere,  e  la  vec- 
chia nonna  sempre  confitta  nel  suo  letto  e  affidata  alla  so^ 
veglianza  della  signora  Veronica  e  della  Faustina.  Intorno 
al  camino  erano  rimasti  il  capitano  e  monsignor  Orlando, 
che  litigavano  ogni  sera  per  accomodare  il  fuoco.  Ciascuno 
volea  brandire  Y  attizzatoio ,  «iascuno  voleva  dispoAo  a 
proprio  modo,  e  finivano  col  bruciar  la  coda  al  vecchio  Ma- 
rocco che  si  ricoverava  malcontento  sotto  il  secchiajo.  Ad 
ogni  gazzetta  vecchia  che  vi  capitasse,  il  capitone  trionfava 
divedere  quei  maledetti  Francesi  arenati  fra  gli  Appennini 
e  le  Alpi.  Non  più  quattro,  ma  sei  ed  otto  anni  di  tempo 
avrebbe  lor  dato  per  passarle.  Intonto,  diceva  egli,  si  può 
far  venire  sul  Mincio  tutto  armato  la  Schiavonia,  e  mi  sa- 
prebbero essi  dire  come  andrebbe  il  giuoco  ! 

.  Marchetto,  Fulgenzio  e  la  cuoca,  che  soli  formavano 
l' uditorio,  non  aveano  certo  la  pretesa  di  smantellare  i  bei 
castelli  in  aria  del  capitano;  e  il  cappellano,  quando  e'  era, 
lo  aiutava  a  fabbricarli  colla  sua  credula  ignoranza.  Io  poi 
dimenava  il  capo,  e  non  mi  ricordo  bene  che  cosa  ne  pen- 
sassi. Certo  le  opinioni  del  capitone  non  dovevano  entrarmi 
^ran  fatto,  appunto  perchè  erano  sue.  Sul  più  bello  giunse 


CAPITOLO  DECIMO.  463 

un  giorno  la  notizia  che  un  generale  giovane  e  affatto 
nuovo  doveva  capitanare  1*  esercito  francese  dell'Alpi,  un 
certo  Napoleone  Bonaparte. 

—  Napoleone!  che  razza  di  nome  è?  —  chiese  il  cap- 
pellano —  certo  costui  sarà  un  qualche  scismatico. 

—  Sarà  un  di  quei  nomi  che  vennero  in  moda  da 
poco  a  Parigi  ;  —  rispose  il  capitano.  —  Di  quei  nomi  che 
somigliano  a  quelli  del  signor  Antonio  Provedoni ,  come 
per  esempio  ^ruto ,  Alcibiade,  Milziade ,  Cimone;  tutti 
nomi  di  dannati  che  manderanno,  spero,  in  tanta  malora  co- 
loro che  li  portano. 

—  Bonaparte  !  Bonaparte  !  —  mormorava  monsignor 
Orlando.  —  Sembrerebbe  quasi  un  cognome  dei  nostri! 

—  Eh!  c'intendiamo!  Mascherate,  mascherate,  tutte 
mascherate  !  —  soggiunse  il  capitano.  —  Avranno  fiitto 
per  imbonir  noia  buttare  avanti  quel  cognome  ;  oppure  quei 
gran  generaloni  si  vergognano  di  dover  fare  una  si  trista 
figura  e  hanno  preso  un  nome  finto,  un  nome  che  nessuno 
conosce  perchè  la  mala  voee  sia  per  lui.  È  cosi!  è  cosi  cer- 
tamente. £  una  scappatoia  della  vergogna!...  Napoleone 
Bonaparte!...  Ci  si  sente  entro  l'artifizio  soltanto  a  pro- 
nunciarlo, perchè  già  niente  è  più  difficile  d'immaginar  un 
nome  ed  un  cognome  che  suonino  naturali.  Per  esempio 
avessero  detto  Giorgio  Sandracca,  ovvero  sia  Giacomo  An- 
dreini ,  o  Carlo  Altoviti,  tutti  nomi  facili  e  di  forma  con- 
sueta; nossignori,  sono  incappati  in  quel  Napoleone  Bona* 
parte  che  fa  proprio  vedere  la  frode!  — 

Si  decise  adunque  al  castello  di  Fratta  che  il  general 
Bonaparte  era  un  essere  immaginario,  una  copertina  di  qual- 
che vecchio  capitano  che  non  volea  disonorarsi  in  guerre 
disperate  di  vittoria,  un  nome  vano  immaginato  dal  Diret- 
torio a  lusinga  delle  orecchie  italiane.  Ma  due  mesi  dopo 
quell'essere  immaginario,  dopo  vinte  quattro  battaglie,  e 
costretto  a  chieder  pace  il  Re  di  Sardegna,  entrava  in  Hi- 


464  LE  CONFESSIONI  D'DN  OTTUàCENABIO. 

kno  applaudito,  festeggiato  da  cpielli  che  il  Botta  chiama 
•topisli  italiani.  Io  giugno  stretta  Mantova  d*  assedio,  area 
già  in  sua  mano  la  sorte  di  tutta  Italia  ;  dappertutto  era  un 
«applicar  d'alleanze,  un  chieder  di  tregue;  Venezia  ancor 
deliberante,  quando  era  tempo  d' aver  già  fatto ,  s*  appigliò 
per  l'ultima  volta  alla  neutralità  disarmata,  li  generale  fran- 
cese se  ne  prevalse  a  sua  comodità.  Scorrazzò,  invase,  ta- 
glieggiò Provincie  ,  città  ,  castelli.  Ruppe  due  eserciti  di 
Wurmser  e  d'Alvinzi  sul  Garda,  sul  Brenta,  sull'Adige; 
on  terzo  di  Provera  presso  a  Mantova  e  nel  febbraio  del  97 
la  fortezza  si  arrende.  A  Fratta  si  dubitava  ancora;  ma  a 
Venezia  tremavano  davvero  ;  quasi  quasi  s' avea  udito  a 
san  Marco  il  tuonar  dei  canuoni;  non  era  più  tempo  da 
ciarle.  Pur  seguitavano  a  sperare  e  a  credere  che  come 
eran  vissuti,  cosi  sarebbero  scampati  per  sorte,  per  aceiden'e, 
secondo  la  celebre  espressione  del  dogeRenier.  La  contessa 
peraltro  in  mezzo  a  quei  subbugli  non  si  vedeva  tranquilla  ; 
neppur  le  pareva  buon  partito  rifugiarsi  in  terraferma 
quando  tutti  partivano  per  ricoverarsi  a  Venezia.  I  Fmifiier 
vi  erano  già  tornati  con  gran  rammarico  della  eletta  società 
di  Portogruaro  ;  la  contessa  adunque  scrisse  a  suo  figlio 
che  avrebbe  adoperato  ottimamente  di  recarsi  egli  pure 
presso  di  lei,  giacché  un  uomo  in  famiglia  era  una  gran 
malleveria,  e  gli  raccomandava  di  portar  seco  quanto  piò 
danaro  poteva  per  ogni  emergenza.  Il  conte  Rinaldo  giunse 
a  Venezia  quando  appunto  la  guerra  napoleonica  rumoreg- 
giava alle  porte  del  Friuli,  e  persuadeva  al  capitano  San- 
dracca che  il  giovine  generale  còrso  non  era  né  un  essere 
ipotetico  né  un  nome  romanzesco  inventato  dal  Direttorio. 
Il  capitano  tanto  più  temette  reale  e  presente  il  generale 
di  Francia ,  quanto  più  lo  avea  schernito  lontano  e  imma- 
ginario. Tutto  ad  un  tratto  si  sparge  la  nuova  che  l'arci- 
duca Gaiio  scende  al  Tagliamento  con  un  nuovo  esercito, 
che  i  Francesi  gli  vengono  addosso,  che  sarà  un  massacro, 


CAPITOLO  DECIMO.  465 

un  saiicb^gio,  una  rovina  universale.  Le  case  rimanevano 
abbandonale,  i  castelli  si  asserragliavano  contro  le  soper* 
chierie  degli  sbandati  e  dei  disertori;  si  sotterravano  i  te- 
sori delle  chiese;  i  preti  si  vestivano  da  contadini,  o fuggi- 
vano nelle  lagune.  Già  da  Brescia,  da  Verona,  da  Bergamo 
le  cruddtà,  gli  stupri,  le  violenze  si  scrivevano,  si  lamenta^ 
vano,  si  esi^eravano;  Fodio  e  lo  spavento  s' altemavaBO 
neH*  ugual  misura,  ma  il  secondo  invigliacchiva  il  primo. 
Tutti  fuggivano  senza  ritegno,  senza  pudore,  senza  prov« 
videnza  di  sé  e  della  famiglia.  U  capitano  e  la  signora 
Veronica  scappavano,  credo,  a  Lugugnana,  dove  si  nasco* 
sero  presso  un  pteseatore  in  un  isolotto  della  laguna.  Won- 
stgnoré  non  andò  più  in  là  di  Portogruaro ,  perchè  il  digiuno 
lo  spaventava  più  ancora  di  Bonaparte.  Fulgenzio  e  i  suoi 
figliuoli  erano  scomparsi,  Marchetto  essendo  malato  s' era 
fatto  tra^ortare  all'Ospedale.  Ebbi  un  bel  dire  e  un  bel 
cbe  fare  a  tratttenere  la  Faustina  che  non  la  mi  lasciasse  solo 
colla  vecchia  contessa  ;  mi  restavano  poi  1*  ortolano  e  il  ca* 
staldo,  che  non  aivendo  forse  nulla  da  perdere  non  s'affret- 
tavano tanto  a  mettersi  in  salvo.  Ma  cosi  non  poteva  stare; 
tanto  più  ohe  i  birbacoioni  dei  dintorni,  assicurati  dal  co* 
mune  spavento  imbaldanzivano,  e  mettevano  a  ruba  or  que^* 
sto  or  quello  dei  luoghi  più  appartati  e  mal  difesi.  D'altra 
parte  non  era  sicuro  né  dell'ortolano,  né  del  castaido,  né 
meno  della  Faustina;  e  cosi  risolsi,  prima  che  il  pericolo 
stringesse  maggiormente,  di  far  una  corsa  a  Portogruaro  a 
chiedervi  aooeoffso.  Sperava  che  il  vice-capitano  mi  avrebbe 
concesso  una  dozzina  di  quegli  SchiaVòni  che  capitavano 
tutti  i  giorni^  avviati  a  Venezia,  e  che  monsignor  Orlando 
mi  avrebbe  pfoeneato  una  donna ,  un'  infermiera  da  porre 
al  latto  di  sua  madre.  Mi^  dunque  la  sella  ^ì  cavallo  di 
Marchetto  ohe  putriva  nella  scuderia  da  una  settimana,  evia 
di  galoppo  a  Portogruaro. 

Le  notizie,  signori  miei»  non  avevimo  a  quel  teìaipo  ni 

I.  30 


466  LE  CONFESSIONI  D'  UN  OTTaJiGENÀRIO. 

vapori,  né  telegrafi  da  far  il  giro  del  mondo  in  un  batter 
d'occhio.  A  Fratta  poi  esse  giungevano  suH'  asino  del  mu- 
gnaio, 0  nella  bisaccia  del  cursore;  laonde  non  fu  meravi- 
glia se  appena  lontano  tre  miglia  dal  castello  U*ovas$i  delle 
gran  novità.  A  Portogruaro  era  a  dir  poco  un  parapiglia 
del  diavolo;  sfaccendati  che  gridavano;  contadini  a  frotte 
che  minacciavano;  preti  che  persuadevano;  birri  che  scan- 
tonaTano,  e  in  mezzo  a  tutto,  al  luogo  del  solito  stendardo, 
un  famoso  albero  della  libertà,  il  primo  eh'  io  m'abbia  ve- 
duto, e  che  non  mi  fece  anche  un  grande  effetto  in  qnei 
momenti  e  in  quel  posto.  Tuttavia  ero  gioyine,  ero  stato  a 
Padova,  era  sfuggito  alle  arti  del  padre  Pendola,  non  ado- 
rava per  nulla  V  inquisizione  di  Stato,  e  cpiel  vociare  a 
piena  gola  come  pareva  e  piaceva,  mi  parve  di  botto  un  bei 
progresso.  Mi  persuadetti  quasi  che  i  soliti  fannulloni  fos- 
sero divenuti  uomini  d'Atene  e  di  Sparta,  e  cercava  nella 
folla  taluno,  che  al  crocchio  del  senatore  soleva  levar  a  cielo 
le  legislazioni  di  Licurgo  e  di  Draeone.  Non  ne  vidi  uno 
che  l' era  uno.  Tutti  quei  gridatori  erano  gente  nuova , 
usciti  non  si  sa  dove  ;  gente  a  cui  il  giorno  prima  si  avrebbe 
litigato  il  diritto  di  ragionare,  e  allora  imponevano  legge  eoa 
quattro  sberrettate  e  quattro  salti  intorno  a  un  palo  di  le- 
gno. Balzava  da  terra  se  non  armata,  certo  arrogante  e  pre- 
suntuosa una  nuova  potenza  ;  lo  spavento  e  la  dappocag- 
gine dei  caduti  faceva  la  sua  forza  ;  era  il  trionfo  del  Dio 
ignoto,  il  baccanale  dei  liberti  che  senza  saperto  si  senti- 
vano uomini.  Che  avessero  la  virtù  di  diventar  tali  io  non 
lo  so  ;  ma  la  coscienza  di  poterlo,  di  doverlo  essere  era  già 
qualche  cosa.  Io  pure  dall'  alto  del  mio  cavalhiccio  mi  diedi 
a  strepitare  con  quanto  fiato  aveva  in  corpo;  e  certo  fai 
giudicato  un  caporione  del  tamulto,  perchè  tosto  mi  si  ra- 
glino intorno  una  calca  scamiciata  e  frenetica  che  teneva 
bordone  alle  mie  grida,  e  mi  accompagnava  come  in  proces- 
sione. Tanto  può  in  certi  momenti  un  cavallo.  Lo  confesso 


GA»n4^LO  i>EaMo,  467 

«he  queir  aura  di  popolarità  mi  scompigliò  il  cenrello,  e  ci 
presi  un  gusto  matto  a  yedermi  segiiito  e  festeggiato  da 
tante  persone,  nessuna  delle  quali  conosceva  me,  come  io 
non  conosceva  loro.  Lo  ripeto ,  il  mio  cavallo  ci  ebbe 
un  gran  inerito,  e  fors'  anco  il  beli*  abito  turchino  di  cui 
ero  vestito  ;  la  gente,  checché  se  ne  dica  ,  va  pazza  delle 
splendide  livree,  e  a  tutti  quegli  uomini  sbracciati  e  cenciosi 
parve  d*  aver  guadagnato  un  terno  al  lotto,  col  trovare  un 
i!^aporione  cosi  bene  in  arnese,  e  per  giunta  anche  a  eaval- 
lo. Fra  quel  contadiname  riottoso  che  guardava  di  sbieco 
r  albero  della  libertà,  e  pareva  disposto  ad  accoglier  male  i 
suoi  coltivatori,  v*  avea  taluno  della  giurisdizione  di  Fratta 
x^he  mi  conosceva  per  la  mia  imparzialità,  e  pel  mio  amore 
della  giustizia.  Costoro  credettero  certo  che  io  m'intromet- 
tessi ad  accomodar  tutto  per  lo  meglio,  e  si  misero  a 
gridare: 

—  Gli  è  il  nostro  cancelliere  !  -^  Gli  é  il  signor  Car- 
lino 1  —  Viva  il  nostro  cancelliere  !  —  Viva  il  signor  Car* 
Jino  1  —  La  folla  dei  veri  turbolenti,  cui  non  parca  vero  di 
accomunarsi  in  un  uguale  entusiasmo  con  quella  gentaglia 
sospettosa  e  quasi  nimica,  trovò  di  suo  grado  se  non  il  can- 
celliere almeno  il  signor  Carlino;  ed  eccoli  allora  a  gridar 
Xutti  insieme  :  —  Viva  il  signor  Carlino  !  —  Largo  al  signor 
ciarlino  I  —  Parli  il  signor  Carlino  !  — 

Quanto  al  ringraziarli  dt  quegli  ossequi  e  all'andar  in- 
nanzi io  me  la  cavava  ottimamente  ;  ma  in  punto  a  parlare 
affé  che  non  avrei  saputo  che  cosa  dire  :  fortuna  che  il  gran 
fracasso  me  ne  dispensava.  Ma  vi  fu  lo  sciagurato  che  co- 
minciò  a  zittire,  a  intimar  silenzio;  e  a  pregare  che  ai  fer- 
massero ad  ascoltarmi,  che  dall'alto  del  mio  ronzino,  e 
iospirato  dal  mio  bell'abito  prometteva  di  esser  per  narrare 
loro  delle  bellissime  cose.  In&tli  si  fermano  i  primi;  i  se- 
condi non  possono  andar  innanzi.;  gli  ultimi  domandano, 
«OS* è  stato?  -^  É  il  signor  Carlino  che  vuol  parlare!  — Si- 


46^  LE  CONFESSIONI  d'TTN  OTTUAGENARIO. 

ienziof — Fermi  !  Attenti  ! . . .  Parli  i!  signorCarlino!  — OfaiD« 
il  cavallo  era  assediato  da  una  folla  silenziósa,  irrequieta,  e 
sitibonda  di  mie  parole.  Io  sentiva  lo  spìrito  di  Demostene 
che  mi  tirava  la  lingua;  apersi  le  labbra...  Ps,  ps!... Et- 
ti! Egli  parla  !  —  Pel  primo  esperimento  non  fui  molto 
felice;  rinchiusi' le  labbra  àenza  aver  detto  nulla. 

—  Avete  sentito?...  Cosa  ha  detto?  —  Ha  detto  che 
si  taccia!  —  Silenzio  dunque!...  Viva  il  signor  Calino'— 

Rassicurato  da  si  benigno  compatimento  apersi  ancora 
ia  bocca  e  questa  volta  parlai  davvero. 

—  Cittadini  (era  la  parola  prediletta  dì  Amilcare),  dt' 
tadini,  che  cosa  chiedete  voi?  — 

L* interrogazione  era  superba  più  del  bisogno:  io  di- 
struggeva d*  un  soffio  Doge,  Senato,  Maggior  Conaglio. 
Podesteria  e  Inquisizione;  mi  metteva  di  sbalzo  al  posto 
della  Provvidenza,  un  gradino  più  in  su  d*ogni  uniana au- 
torità. Il  castello  di  Fratta  e  la  Cancelleria  non  li  discer- 
neva più  da  quel  vertice  sublime;  diventava  una  specie  di 
dittatore ,  un  Washington  a  cavallo  fra  un  tafferuglio  di  pe- 
doni senza  cervello. 

—  Cosa  chiediamo?  —  Cosa  h^  dettò?  —  Ha  doman- 
dato cosa  si  vuole!  —  Vogliamo  la  libertà!...  Viva  la  li- 
bertà!.... Pane,- pane!....  Polenta,  polenta!— gridarano 
i  contadini.  —  Questa  gridata  del  pane  e  della  polenta  fini 
di  mettere  un  pieno  accòrdo  fra  villani  di  campagna  e  m^ 
stieranti  di  città.  Il  Leone  e  San  Marco  ci  pèrdettero  le  ni- 
thne  speranze.  —  Parte!  pane?  Libertà!...  Polenta!...  l» 
corda  ai  mercanti!  Si  aprano  i  granaj...  Zitto!  zitto!...  B 
signor  Carlino  parla!...  Silenzio!— 

Era  vero  che  tin  turbine  d'eloquenza  mi  si  levava  nel 
capo,  e  che  ad  ogni  costo  voleva  parlare  anch'io  giacché 
erano  tanto  ben  disposti  ad  ascoltarmi. 

—  Cittadini — ripresi  con  voce  altisonante -^cittadini, 
il  pane  della  libertà  é  il  più  sahibre  di  ttittl  ;  ognnno  h» 


GàPIXOl.0  DECIMO.  469 

"diritto  d'averlo  perobè  eo^a  sari  mai  Tuomo  &e}Aza  pane  è 
-senza  libertà?...  Dico  io,  seqza  pane  e  senza  libertà  cos'è 
mai  luomo? — 

Questa  domanda  la  ripeteva  a  me  stesso  perchè  dav- 
v^o  era  imbrogliato  a  rispondervi;  ma  la  necessità  mi  tra- 
inava; un  silen;;io  più  profondo,  un'attenzione  più  gene- 
rale mi  comandava  di  £ar  presto  ^  nella  fretta  non  cercai 
tanto,  poi  sottile;  e  volli  trovare  una  metafora  che  fa|cesse 
colpo. 

—  L*ttomo — continuai — resta  coi|ie  un  cane  rabbio* 
«o,  come  un  cane  senza  padrone  1 

—  Viva  !  viva  !  —  Benissimo  !  —  Polenta  ;  polenta  !  — 
Siamo  i^bio^i  come  cani!  Viva  il  signor  Carlino  !...  —  Il 
«igpor  Carlino  parla  benel  —  Il  signor  Carlino  sa  tutto, 
vede  tutto! 

Il  signor  Carlino  non  avrebbe  saputo  chiarir  bene 
<^ome  un  uomo  senza  libertà,  cioè  con  un  padrone  almeno, 
^somigliasse  ad  un  cane  che  non  ha  padrone  e  che  ha  per 
•conseguenza  la  maggior  libertà  possibile;  ma  quello  non 
«ra  il  momento  da  perdersi  in  sofisticherie. 

— *  Cittadini — ripresi — voi  volete  la  libertà;  per  con- 
«eguenza  l'avrete.  Quanto  al  pane  e  alla  polenta  io  non  posso 
4larvene  :  se  l' avessi  vi  inviterei  tutti  a  pranzo  ben  volen- 
tieri. Ma  e'  è  la  Provvidenza  che  pensa  a  tutto  :  raccoman- 
diamoci a  lei  I  — 

Un  mormorio  lungo  e  diverso ,  che  dinotava  qualche 
«iisparità  di  pareri  accolse  questa  mia  proposta.  Poi  successe 
tun  tumulto  di  voci,  di  gridate,  di  minaccio  e  di  proposte, 
•che  dissentivanno  alquanto  dalle  mie.  ^ 

—  Ai  granaj ,  ai  grana]  !  *-  Eleggiamo  un  podestà  !  — 
Si  corra  al  campanile!  —  Si  chiami  fuori  monsignor  ve- 
scovo !  —  No  no  !  Dal  viccrcapitano  !  -^  Si  metta  in  ber- 
lina il  vice-capitano  !  — 

Vinse  l'impeto  di  coloro  che  volevano  ricorrere  a 


470  LE  CONFESSIONI  D*UN  OTTCAGENARIO. 

monsignore;  ed  io  sempre  col  mio  cavallo  fin  spinto  e  If 
rato  fin  dinanzi  all'Episcopio. 

—  Parli  il  signor  Carlino  !  —  Fuori  monsignore!  — 
Fuori  monsignor  veseoyo  !  — 

Si  vede  che  la  mia  parlata,  senza  ottenere  un  effetto  de- 
cisivo  sottomettendoli  in  tutto  e  per  tutto  ai  decreti  della 
Provvidenza,  li  aveva  almeno  persuasi  a  confidare  nel  suo 
legittimo  rappresentante.  Ma  neirEpiscopio  intanto  non  si 
stava  molto  tranquilli.  Preti,  canonici,  e  curiali  ognnno 
dava  il  suo  parere,  e  nessuno  avea  trovato  quello  che  fa- 
cesse veramente  ali*  uopo.  Il  padre  Pendola,  che  vacillava 
da  un  pezzo  sul  suo  trono,  credette  opportuno  il  momento 
per  saldarvisi  meglio.  Deliberato  di  tentare  il  gran  colpo, 
egli  tese  una  mano  al  di  dentro  in  segno  di  fidanza,  indi 
aperse  coraggiosamente  la  vetriera,  e  uscito  sul  pogginolo, 
sporse  mezza  la  persona  dal  davanzale.  Una  salva  di  urli  e 
di  fischiate  salutò  la  sua  Comparsa:  lo  vidi  balbettar  qual- 
che parola ,  impallidire  e  ritirarsi  a  precipizio,  quando  le 
mani  della  folla  si  chinarono  a  terra  per  cercar  qualche 
ciottolo.  Monsignore  di  S.  Andrea  giubilò  sinceramente  di 
quello  smacco  toccato  all'ottimo  padre;  e  con  lui  tutti  dal 
primo  all'ultimo  fecero  eco  dal  fondo  del  cuore  agli  urli  e 
alle  fischiate  della  folla.  Il  vescovo,  ch'era  un  sant'uomo, 
guardò  pietosamente  il  suo  segretario ,  ma  gli  era  da  un 
pezzo  che  aveva  in  animo  di  congedarlo  appunto  porcbe 
era  un  santo ,  e  se  non  lo  ringraziò  dell'  opera  sua  li  ^ 
due  piedi  anche  questo  fu  effetto  di  santità.  Egli  si  ^^^ 
con  faccia  serena  a  monsignor  di  S.  Andrea,  pregandolo  a 
volersi  fare  interprete  dei  desiderii  di  quel  popolo  che  ^ 
multuava.  Io  guardava  sempre  al  solito  pogginolo ,  o  vidi 
comparirvi  alla  fine  la  figura  sinodale  del  canonico;  n<^ 
fischio ,  nessun  urlo  alh  sua  comparsa  ;  \m  bisbigliti  di 
zitti,  zitti ,  un  mormorio  di  approvazione  e  nulla  fià, 
—Fratelli,  —  cominciò  egli  —  monsignor  vescovo  vi  do- 


CAPITOLO  DECIMO.  471 

manda  per  mio  mezzo  quali  desiderii  vi  menano  a  romo- 
reggiare  sotto  le  sue  finestre!...  — 

Successe  un  silenzio  di  sbalordimento ,  perchè  nessuno 
e  neppur  io  sapeva  meglio  degli  altri  il  perchè  fossimo  ve- 
nuti. Ma  alfine  una  voce  proruppe: — Vogliamo  vedere  mon- 
signor vescovo! —  e  allora  segui  una  nuova  tempesta  di 
grida.  —  Fuori  monsignor  vescovo!  vogliamo  monsignor 
vescovo  ! 

Il  canonico  si  ritirò ,  e  già  fervevano  intorno  a  mon- 
signore due  diversi  partiti  circa  la  convenienza  o  no , 
ch'egli  si  esponesse  agli  atti  turbolenti  di  quell'assembra- 
mento. Egli,  il  vescovo,  s'appigliò  al  più  coraggioso;  si  fece 
strada  con  dolce  violenza  fra  i  renitenti,  e  seguito  da  chi 
approvava  si  presentò  sul  poggiuolo.  li  suo  volto  calmo  e 
sereno,  la  dignità  di  cui  era  vestito,  la  santità  che  tralu- 
ceva da  tutto  il  suo  aspetto  commosse  la  folla,  e  mutò 
quasi  in  vergogna  i  suoi  sentimenti  di  odio  e  di  sfrenatez- 
za. Quando  fu  sedato  il  tumulto  promosso  dalla  sua  pre- 
senza, egli  volse  al  basso  uno  sguardo  tranquillo  ma  seve- 
ro ,  poi  con  voce  quasi  di  paterno  rimprovero  domandò. 

—  Figliuoli  miei ,  che  cosa  volete  dal  padre  vostro  spi- 
rituale? — 

Un  silenzio  come  quello  che  aveva  accolto  le  parole 
del  canonico ,  segui  a  una  tale  dimanda  :  ma  il  pentimento 
soverchiava  lo  stupore,  e  già  qualcheduno  piegava  le  gi- 
nocchia, altri  levavano  le  braccia  in  segno  di  preghiera, 
quando  una  voce  unanime  scoppiò  da  mille  bocche  che  par- 
vero una  sola. 

—  La  benedizione,  la  benedizione!... 

Tutti  si  inginocchiarono ,  io  chinai  il  capo  sulla  cri- 
niera arruffata  del  mio  ronzino ,  e  la  benedizione  doman- 
data scese  sopra  di  noi.  Allora,  prima  anche  che  il  vescovo 
potesse  soggiungere,  come  voleva,  qualche  parola  di  pace , 
la  folla  die  volta  urlando  che  si  doveva  andare  dal  vice*ca- 


472  LE  CONFESSIONI  D'  UN  OTTUAGENARIO. 

pitano ,  e  colla  folla  io  e  il  mio  cavallo  fummo  trascinati 
dinanzi  alla  podesteria.  Quattro  Schiavoni  che  sedevano 
idja  porta  si  precipitarono  neli*  atrio  chiudendo  e  sbarrando 
le  imposte  ;  indi  dopo  molte  chiamate  e  molte  consulta- 
zioni, il  signor  vice-capitano  si  decise  a  presentarsi  sulla 
Loggia.  La  lurha  non  aveva  schioppi  né  pistole ,  e  il  degno 
oiagistrato  ebbe  cuore  di  fidarsi. 

—  Cos*è  questa  novità,  figliuoli  miei?... — cominciò 
eoa  voce  tremolante.  —  Oggi  è  giorno  di  lavoro,  ognuno 
di  voi  ha  famiglia,  come  Tho  anch*io;  si  dovrebbe  atten- 
dere ciascuno  aj>  propri  doveri,  e  invece.^.  — 

Un  evviva  alla  libertà  di  quei  pazzi  indemoniati,  soffocò 
a  questo  punto  la  voce  delFarringatore. 

—  La  libertà  ve  la  siete  presa ,  mi  pare  ;  —  continuò 
questi  con  un  piglio  di  vera  umiltà.  —  Godetevela,  figliuoli 
miei;  in  queste  cose  io  non  ci  posso  entrare.... 

—  Via  gli  Schiavoni!...  Alla  corda  gli  Schiavoni I  sor- 
sero urlando  parecchi. 

'        *^  I  Francesi  !  viva  i  Francesi  !  vogliamo  la  libertà  l  — 
risposero  altri. 

Questi  signori  Francesi  mi  vennero  allora  in  mente 
per  la  prima  volta  in  quel  subbuglio,  e  misero  qualche 
chiarezza,  nelle  mie  idee.  In  pari  tempo  mi  ricordai  di  Fratta 
e  del  perché  fossi  venuto  a  Portogruaro  ;  ma  quel  signor 
vice-capitano  non  mi  pareva  in  cosi  buone  acque  da  poter 
pensare  a  soccorrere  gli  altri  oltrecché  se  stesso.  Egli  mo- 
strava una  grandissima  voglia  di  ritirarsi  dalla. loggia,  e  ci 
volevano  le  continue  gridate  della  folla  per  fare  ch'ei  ri 
manesse. 

—  Ma  signori  miei;  — balbettava  egli  —  non  so  qual 
utile  io  rechi  a  me  ed  a  voi  collo  starmene  qui  sulla  pergola  in 
esposizione!...  Io  non  sono  che  un  ufficiale ,  uno  strumento 
cieco  dell* eccellentissimo  signor  luogotenente;  dipendo  af- 
fatto daini...  — 


CAPITOLO  OEdUO.  473 

—  No,  no!...  Deve  dipendere  da  noil  — Non  ab* 
biaroo  più  padroni  !  —  Viva  la  liberta  !  —  Abbasso  il  loo- 
goteoentel... 

—  Badino  bene,  signori!  loro  non  sono  autorità  co* 
stìtaite,  loro  non  hanno  legittimi  magistrati.... 

—  Bene!...  —  Ci  costituiremo!  — Nominiamo  un 
Avogadore  !  ^  Ài  voti  ai  voti  Y  Avogadore  !  —  Ella  ubbi- 
dirà  ai  nostro  Avogadore!... 

•^Ma  per  earità  —  si  opponeva  disperatamente  il  vice- 
capitano ;  —  questa  è  vera  ribellione.  Eleverò  1*  Avogadore 
va  benissimo,  ma  diano  prima  il  tempo  di  scriverne  al- 
r  eccellentissimo  luogotenente,  che  ne  passi  parola  al  sere- 
nissimo Collegio. . .  — 

—  Morte  al  Collegio!  —  Vogliamo  T  Avogadore!  — 
Fermi  !  fermi  !  Pena  la  vita  al  vice-capitano  se  osa  mover- 
si !  —  Ai  voti  TAvogadore  !  ai  voti  !  — 

La  confusione  cresceva  sempre  e  con  essa  lo  schia- 
mazzo ;  e  da  questo  e  da  quello  si  bisbigliavano  dieci  nomi 
per  la  votazione;  ma  non  v*è  merito  degli  assenti  che 
vinca  r  autorità  dei  presenti.  Un  villano  anche  questa  volta 
si  pose  a  gridare  :  —  Nominiamo  il  signor  Carlino  !  —  E  tutti 
dietro  lui  a  strepitare:  —  Ecco  TAvogadore  del  popolo  I  — 
Viva  il  signor  Carlino  !  Abbasso  il  vice-capitano  !...  -r-ln  ve- 
rità io  non  m*era  avventurato  in  quel  rimescolio  con  mire 
tanto  ambiziose;  ma  perchè  mi  Vidi  tanto  in  alto,  non  mi 
bastò  il  cuore  di  scendere;  rimane  poi  sempre  in  dubbio 
se  lo  avrei  potuto.  Cominciarono  a  stringermisi  intorno,  a 
sollevar  quasi  sulle  spalle  la  pancia  del  cavallo ,  a  svento- 
larmi il  viso  coi  moccichini  sucidi,  con  cappelli  e  con  ber- 
rette ,  a  battermi  le  mani  come  ad  un  attore  ohe  abbia  ben 
rappresentato  la  propria  parte.  Il  vice-capitanp  mi  guaN 
dava  dalla  loggia,  come  un  can  grosso  alla  catana  guarde- 
rebbe il  botoletto  sguinzagliato  ;  ma  ogni  volta  ch'egli  fa- 
cesse atto  di  ritirarsi ,  subito  mille  faccie  da  galera  gli  si 


474  LE  CONFESSIONI  D*  UN  OTTUAGENARIO. 

voltavano  contro,,  minacciando  di  appiccar  fuoco  alla  casa 
s'egli  non  obbediva  al  nuovo  Avogadore. 

—  Sissignori,  si  ritirino  loro,  mandino  di  sopra  il  si- 
gnor Avogadore...  e  ce  la  intenderemo  fra  noi.  — 

La  folla  tumultuava  senza  sapere  il  perché,  e  già  molti 
dei  curiosi  se  1*  erano  cavata,  e  alcuni  fra  i  contadini,  stan- 
chi di  quella  commedia,  avevano  ripreso  il  cammino  verso 
casa.  Per  me  io  non  sapeva  in  qual  mondo  mi  fossi,  per- 
chè mi  avessero  nominato  Avogadore ,  e  qual  costrutto  do- 
vesse avere  l'abbocamento  cui  m'invitava  il  vice-capitano. 
Ma  mi  piaceva  quell'essere  diventato  uomo  di  rilievo,  e  tutto 
sacrificai  alla  speranza  della  gloria. 

—  Apra ,  apra  le  porte  ! Lasci  entrare  T  Avogado- 
re !  —  gridava  la  folla. 

—  Signori  miei ,  —  rispose  il  capitano  —  ho  moglie 
e  figliuoli,  e  non  ho  voglia  di  farli  morire  dallo  spavento... 

Aprirò  le  porte  quando  loro  si  sieno  allontanati Veggono 

che  non  ho  tutto  il  torto....  Patti  chiari  e  amicizia  lunga!  — 

La  gente  non  se  la  sentiva  di  allontanarsi ,  ed  io  tra 
perchè  era  stanco  di  stare  a  cavallo,  tra  perchè  mi  tardava 
l'ora  di  trattar  da  paro  a  paro  con  un  vice-capitano,  mi  ac- 
cinsi a  persuadernela. 

—  Cittadini ,  —  presi  a  dire  —  vi  ringrazio  ;  vi  sarò 
grato  eternamente  I  Sono  commosso  ed  onorato  da  tanti 
contrassegni  d'affetto  e  di*  stima.  Tuttavia  il  signor  vice-ca- 
pitano non  ha  torto.  Bisogna  dimostrargli  confidenza  per- 
ch'egii  si  fidi  di  noi....  Sparpagliatevi ,  state  tranquiUi.... 
Aspettatemi- in  piazza Intanto  io  difenderò  le  vostre  ra- 
gioni  

Viva  l'Avogadore  !....  Bene!  benissimo! in  piazza 

in  piazza  !....  Vogliamo  che  si  apra  il  granaio  della  pode- 
steria!..... Vogliamo  la  cassa  del  dazio  macina! Quello 

è  il  sangue  dei  poveri  ! 

—  Si ,  state  tranquilli fidatevi  di  me  ! giusti- 


CAPITOLO  DECIMO.  475 

zia  sarà  fatta ma  nel  frattempo  restate  in  piazza  tran* 

quilli  ad  aspettarmi. 

—  In  piazza,  in  piazza  !...  Viva  il  signor  Carlino!  viva 
r  Avogadore  !...  Abbasso  san  Marco!...  Viva  la  libertà  !  — 

In  tali  grida  la  folla  rovinò  tumnltùosa  verso  la  piazza, 
a  saccheggiare  qualche  botteguccia  di  panettiere  e  d*erbì- 
vendola  ;  ma  il  chiasso  era  maggiore  della  fame  e  non  ci 
furono  guai.  Alcuni  de' più  diffidenti  rimasero  per  vedere 
se  il  viee-càpitano  atteneva  le  sue  promesse  :  io  scavalcai 
con  tutto  il  piacere ,  consegnai  il  ronzino  ad  uno  di  loro , 
e  attesi  alla  porta  che  mi  aprissero.  Infatti  con  ogni  accor- 
gimento di  prudenza  un  caporale  di  Schiavone  aparse  una 
fessura,  ed  io  v'entrai  di  sbieco  ;  e  poi  si  rimiserò  le  sbarre 
e  i  catenacci  come  se  proprio  volessero  tenermi  prigione. 
Quel  fracasso  di  serramenti  e  di  chiavistelli  mi  diede  un 
qualche  sospetto,  ma  poi  mi  ricordai  di  essere  un  perso* 
naggio  importante,  un  avogadore ,  e  salii  le  scale  a  testa 
ritta  e  col  braccio  inarcato  sul  fianco ,  come  appunto  se 
avessi  in  tasca  tutto  il  mio  popolo  pronto  a  difendermi,  lì 
capitano  rientrato  premurosamente  dalla  loggia ,  mi  aspet* 
tava  in  una  sala  fra  una  combriccola  di  scrivani  e  dì  sbirri^ 
che  non  mi  andò  a  sangue  per  nulla.  Egli  non  aveva  più 
quella  cera  umile  e  compiacente  mostrata  alla  turba  un  cin- 
que minuti  prima.  La  fronte  arcigna,  il  labbro  arrovesciato, 
e  il  piglio  sbrigativo  del  vice-capitano  non  ricordavano  per 
nulla  il  pallore  verdognolo,  gli  sguardi  errabondi,  e  il  ge- 
sto tremante  della  vittima.  Mi  venne  incontro  baldanzosa- 
mente chiedendomi  : 

—  Di  grazia,  qual  è  il  suo  nome? — 

lo  lo  ringraziai  fra  me  di  avermi  sollevato  dalla  pena 
di  interrogare  il  primo,  giacché  proprio  non  avrei  saputo  a 
qual  chiodo  appiccarmi.  Cosi  stuzzicato  nel  mio  amor  pro- 
prio, alzai  la  cresta  come  un  galletto. 

—  Mi  chiamo  Carlo  Altoviti,  gentiluomo  di  Torcello, 


476  LE  CONFESSIONI  p' UN  OTTUAGENARIO. 

eanoelliere  di  Fnd;ta ,  e  da  poco  in  qua  avogadore  dq(li 
Uomini  di  Portogruaro.  — 

—  Avogadore ,  avogadore  l  —  boriottò  il  vice-capi- 
tano. —  £  lei  che  lo  dice  :  ma  spero  che  non  vorrà  tórre 
$ul  serio  lo  scherzo  d' una  folla  ubriaca  :  sarebbe  troppo 
rischio  per  lei. — 

Quella  masnada  di  sgherri  assenti  del  capo  alle  parole 
del  principale  ;  io  sentii  una  scalmana  venirmi  su  pel  capo, 
e  poco  mancò  che  non  dessi  fuori  in  qualche  enormexza, 
per  dar  loro  a  divedere  quanto  poco  mi  calesse  di  tali  mi- 
nacele. Un  alto  sentimento  della  mia  dignità  mi  trattenne 
dallo  scoppiare,  e  risposi  al  vice-capitano  che  certamente 
io  non  era  degno  del  grande  onore  impartitomi ,  ma  die 
non  intendeva  scadere  di  più  mostrandomi  più  dappoco  che 
non  fossi  infatti.  Or  dunque  vedesse  lui  quali  concessioni 
fosse  disposto  a  fare,  perchè  il  popolo  mio  cliente  s'avvan- 
taggiasse della  libertà  nuovamente  acquistata. 

—  Che  concessioni,  che  libertà?  io  non  ne  so  nulla, 

—  rispose  il  vice-capitano.  —  Da  Venezia  non  son  venuti 
ordini  ;  e  la  libertà  è  tanto  antica  nella  serenissima  Repub- 
blica, da  non  esserci  nessun  bisogno  che  il  popolo  di  Por* 
togruaro  V  inventi  oggi  stesso. 

~  Piano,  piano  con  questa  libertà  della  serenissima! 

—  replicai  io  già  addestrato  a  simili  dispute  pel  mio  novi- 
ziato padovano.  —  Se  lei  per  libertà  intende  il  libero  ar 
bttrìo  dei  tre  inquisitori  di  Stato  son  pronto  a  darle  ragione; 
essi  possono  fare  alto  e  basso  come  loro  aggrada.  Ma  in 
quanto  agli  altri  sudditi  .dell'  eccellentissima  signoria,  le 
domando  umilmente  in  qual  lunario  ha  ella  scoperto  che 
si  possano  chiamar  liberi  ? 

—  L*  inquisizione  di  Stato  è  una  .magistratura  pro- 
vata ottima  da  ^coli  ;  —  soggiunse  il  vice-capitano  con 
una  vocina  malsicura ,  nella  quale  Y  antica  venerazione  si 
contemperava  colla  peritanza  attuale. 


CAPITOLO  DECIMO.  47T 

—  Fu  trovata  ottiitia  pei  secoli  andati  —  soggiunsi 
io.  —  Quanto  al  presente  siamo  di  diverso  parere.  Il  po- 
polo la  trova  pessima ,  e.  giovandosi  del  suo  diritto  di  so- 
vranità ,  la  libera  per  sempre  dall*  incomodo  di  servirla. 

—  Signor signor  Carlino,  mi  pare;  — riprese  il 

vice-capitano  —  le  faccio  osservare  che  questa  sovranità 
nessuno  1*  ha  ancora  data  al  popolo  di  Portogruaro,  e  che 
questo  popolo  nulla  ha  fatto  per  conquistarla.  Io  sono  an- 
cora rofficiale  della  serenissima  signoria,  e  non  posso  certo 
permettere 

—  Eh  via  !  —  lo  interruppi  io  ^—  che  cosa  non  hanno 
permesso  gli  officiali  della  serenissima  a  Verona,  a  Brescia, 
a  Padova,  e  dappertutto  dove  hanno  voluto  entrare  i  Fran* 
cesi?  —     * 

—  Fuoco  di  paglia ,  signor  mio  !  —  sclamò  impru» 
dentémente  il  vice-capitano.  -*-  Si  finge  alle  volte  dì  con- 
cedere per  riprendere  meglio  più  tardi.  So  da  buona  fonte 
che  il  nobile  Ottolin  tiene  pronti  trentamila  armati  nelle 
valli  Bergamasche»  e  mi  sapranno  dire  se  il  ritorno  dei  si> 
gnpri  Francesi  somiglierà  all'andata.  — 

— Insomma,  signor  mio, — ripigliai  —  qui  non  si  tratta 
di  sapere  che  cosa  avverrà  domani  :  si  tratta  di  esaudire 
0  no  le  inchieste  d'un  popolo  libero.  Si  tratta  di  rendergli 
quello  che  gli  fu  estorto  con  quel  tirannico  dazio  delle  ma- 
cine ,  più  di  aprire  a  suo  profitto  quei  granaj  dell*  erario 
che  ornai  sono  diventati  inutili ,  perchè  gli  Schiavohi  pos- 
sono tornare  a  casa  quando  loro  aggrada.  — 

Un  mormorio  di  scoùtento  corse  per  le  bocche  di  tutti^ 
ma  il  capitano  che  era  delicato  d'orecchio,  e  udiva  ingros- 
sare di  fuori  un  nuovo  tumulto,  fu  più  moderato  degli  altari. 

—  Io  sono  il  vice-capitano  delle  milizie  e  delle  cap» 
ceri ,  —  mi  rispose  egli.  -^  Questi  (e  m*  additava  un  omac« 
ciò  grosso  e  bernoccoluto)  questi  è  il  cassiere  dei  0azii  ; 
quest*  altro  (un  figuro  lungo  e  magro  come  laf'feme)  é  .il 


47S  LE  CONFESSIONI  D*  UN  OTTUAGENARIO. 

coDsenratore  dei  pubblici  grana].  Investiti  dalla  Signorìa 
delle  nostre  cariche,  noi  non  possiamo  certamente  ricono- 
scere in  lei  un  legittimo  magistrato,  né  obbedire  al  piacer 
suo  senza  un  rescritto  della  Signoria  stessa.  — 

—  Corpo  e  sangue  !  —  io  gridai.  —  Son  dunque  Avo- 
gadore  per  nulla  ?  — 

Quella  gente  si  guardò  in  viso  allibita  per  tanta  bal- 
danza; laonde  io  più  impegnato  che  mai  a  sostener  la  mia 
parte,  uscii  affatto  dai  gangheri. 

—  Io,  signori,  ho  promesso  di  tutelare  gli  interessi 
del  popolo  e  li  tutelerò.  Più  devo  tornare  a  Fratta  prima 
di  sera ,  e  prima  di  sera  voglio  dar  ordine  a  tutte  queste 
faccende.  Hi  hanno  capito,  signori?  Altrimenti  io  ricorro 
al  popolo  e  lascio  fare  a  lui. 

—  Ho  capito  ;  —  rispose  con  maggior  tenacità  ch'io 
non  m' aspettassi  il  vii*.e-capitano.  —  Ma  senza  un  ordine 
della  Signoria  io  non  riconoscerò  altri  superiori  che  1*  ec- 
cellentissimo luogotenente.  E  quanto  al  popolo,  esso  non 
vorrà  farcii  matto,  finche  noi  terremo  lei  per  ostaggio  in 
nostra  compagnia. 

— Come,  io  tenuto  per  ostaggio?...  Un  avogadore!... 

—  Lei  non  è  avogadore  niente  affatto!  Son  io  il  vice- 
capitano. — 

-^  Grazie  !  vedremo  anche  questa. 

—  La  vedremo  di  sicuro  :  ma  non  la  consiglio  ad  aver 
fretta.  Già  ne  sappiamo  alquante  sul  conto  suo,  e  come  ella 
tratta  con  poco  rispetto  i  fidatissimi  dell*  inquisizione  ! 

--'Ah  ne  sanno  alquanto!...  Me  l'immagino!  Il 
loro  fidatiasimo  appena  tornato  a  Fratta  lo  farò  impiccare!.. 
Sappiano  anche  questa! 

—  Olà!  d'ordine  dell'eccellentissima  Signoria  questa 
persona  è  arrestata  come  rea  di  lesa  maestà  !..«.  — 

A  questa  tirata  affatto  tragica  del  vice-capitano  la  sua 
iDasnada  mi  si  schierò  intorno ,   come  per  impedirmi  di 


CAPITOLO  DECIMO.  479 

fuggire;  ma  lo  domando  adesso  per  allora,  qual  bisogno 
e*  era  di  questa  precauzione  se  tutie  le  porte  erano  serrate? 
Se  fossi  stato  Pompeo  mi  avrei  messo  il  lembo  della  toga 
sul  capo  ;  invece  incrociai  le  braccia  sul  petto^  e  diedi  a 
quella  ciurma  vigliacca  il  sublime  spettacolo  d'un  avoga- 
dorè  senza  popolo  e  senza  paura.  Quel  quadro  plastico  non 
durava  da  un  minuto ,  che  uno  scalpitio  di  cavalli,  un  ac* 
correre  e  un  urlare  di  popolo  nella  sottoposta  contrada  at* 
trasse  1'  attenzione  dei  miei  carcerieri.  Tutti  si  precipita- 
vano alle  finestre ,  quando  s' intesero  più  distinte  Io  grida 
di  quel  nuovo  tumulto. 

—  I  Francesi  !  1  Francesi  !  Viva  la  libertà  ! Largo 

ai  Francesi  !  — 

Rimasero  come  tante  statue  del  convito  di  Medusa, 
ehi  qua,  chi  là,  per  la  stanza.  Io  solo  fui  d*  un  salto  alla 
finestra,  e  vidi  giunto  alla  porta  del  capitaniato  un  drappello 
di  cavalleggieri  colle  loro  lancia ,  e  intomo  ad  essi  mi  tra- 
mestio, una  confusione  di  pazzi,  di  curiosi,  di  fanatici,  che 
parevano  disposti  a  fracassarsi  lai  testa  1*  uno  contro  Taltro 
per  le  diverse  passioni  che  li  agitavano. 

—  Vivano  i  Francesi  !...  Largo  ai  signori  francesi!  — 
Non  e'  era  dubbio  :  quei  cavalleggieri  erano  francesi , 

e  si  misero  a  picchiare  colle  loro  laccio  nella  porta  del 
capitaniato,  urlando  e  bestemmiando  con  tutte  le  feste  e  i 
saerehfeu  del  loro  vocabolario.  Io  gridai  dall'  alto  che  si  sa- 
rebbe aperto  sul  momento  ;  e  le  mie  parole  furono  accolte 
da  un  raddoppio  di  grida  ed  entusiasmo  nella  folla. 

—  Bravo  il  signor  avogadore  !..  Avanti  il  signor  avo- 
gadore !  — 

Commosso  da  tanta  bontà  io  m' inchinai,  e  corsi  poi 
dentro  per  fare  che  si  aprisse.  Ma  dentro  nessuno  mi  udiva, 
tutti  Alavano  all'impazzata  qua  e  là  per  le  stanze;  alcuni 
si  rimpiattavano  negli  armadi  vuoti  dell'archivio;  altri 
cercavano  le  chiavi  delle  carceri  per  mescolarsi  «i  prigio* 


4^  LE  CONFESSIONI  D' UN  OTTUAGENÀRIO. 

meri  ;  gli  Schiafyoiii  di  scolta  se  I*  erano  data  a  gambe  per 
h  porlieoinola  del  vicolo,  e  dovetti  scendere  io  stesso  per 
logliere  le  sbarre  alla  porta.  Si  salvi  chi  può  ;  appena  soc- 
chiuse le  imposte  si  precipitò  nell'  atrio  col  cavallo  e  colla 
lancia,  un  dannato  sergente,  che  per  poco  non  m'infilzò  da 
parte  a  parte  ;  e  dietro  a  lui  tutti  quegli  altri  spiritati, 
henclvé  davanti  alle  soglie  ci  fosse  una  gradinata  di  sette 
scalini  :  e  poi  nell'  atrio  volteggiavano  di  gran  trotto  alla 
rinfusa  quasi  per  infilare  la  scala  e  salir  Dio  sa  dove.  li 
vioeneapitafio  e  i  suoi  satelliti  udendo  sotto  i  piedi  quel 
baccano  che  facea  tremar  le  muraglie,  si  raccomandavano 
atta  teata  Vergine  del  terretàoto.  Io  poi  cercava  farmi  in- 
tendere dal  sergente  e  persuaderlo  a  scendere  da  cavallo,  se 
intendeva  salir  le  scale  come  pareva  sua  idea.  Il  sergente 
oon  grande  mia  meraviglia  mi  rispose  in  buon  italiano  che 
cercava  del  sopraintendeilte  ai  granai,  che  cercava  dd  vice- 
sapitaoo,  e  che  se  costoro  non  gli  comparivano  tosto  di- 
nanzi, li  avrebbe  fatti  impiccare  all'albero  della  libertà.  Ud 
ewhà  frenetico  alla  libertà  sànci  da  parte  del  popolo  que- 
sta sentenza  ;  1* atrio  era  già  invasò  dalla  turba,  e  fra  i  ca- 
valli dei  francesi  e  il  gridare  dei  cittadini  succedette  un 
beli*  inferno.  Finalmente  il  sergente  vedendo  di  non  poter 
salire  le  «cale  a  cavallo  e  che  il  vice-capitano  non  si  dava 
alcuna  premura  di  scendere  balsò  di  sella,  e  mi  disse 
ohe  lo  accompagnassi  pressò  quei  signori  magistrati.  A) 
veder  me  avviato  del  pari  coli' officiale  francese,  un'altra 
gridata  scrollò  il  capitaniate  dalle  fondamenta. 

—  Viva  il  signor  avogadorel  — 

Saliti  che  fummo  io  ed  il  sergente,  dopo  molte  ind^ 
gini  èi  venne  fatto  di  stanare  il  cassiere  della  camera  dei 
dasii,  il  sopraintendente  ài  gfànai  e  il  Vico-capitano,  iq^'" 
si  erano  str#lti  a  mucchio  come  tre  serpenti  in  un  cauto 
della  soffitta.  Ma  avemmo  un  bel  che  fare  a  salvarli  dair<i^' 
ghie  4el  popolo  che  ci  aveva  seguito  ;  e  solamente  colla 


CAPITOLO  DECIMO.  481 

mia  autorità,  spalleggiata  da  qualche  bestemmia  del  ser* 
gente,  giunsi  ad  imporre  un  po'  di  silenzio.  Il  sergente  al- 
lora si  fece  a  domandare  coi  modi  più  burberi  che  una 
sovvenzione  di  cinquemila  ducati  gli  fosse  fatta  a  titolo 
di  viaria ,  e  che  i  granai  rimanessero  aperti  in  servìzio 
della  libertà  e  dell'  esercito  francese.  Il  popolo  colse  anche 
questo  pretesto  per  gridare  un  evviva  alla  libertà.  I  tre  ma- 
gistrati tremavano  di  conserva  che  parevano  tre  arboscelli 
investiti  dal  zefiro  ;  ma  il  cassiere  ebbe  fiato  di  rispondere 
che  non  avevano  ordini,  che  se  si  fosse  usata  la  forza.... 

—  Che  forza  o  non  forza  !  —  gli  gridò  minacciosa- 
mente il  sergente.  —  Il  general  Buonaparte  ha  vinto  ieri 
mattina  una  battaglia  al  Tagliamento  ;  noi  abbiamo  sparso 
il  nostro  sangue  in  difesa  della  libertà,  e  un  popolo  libero 
ci  negherà  adesso  un  qualche  ristoro  ?  —  I  cinque  mila 
ducati  devono  essere  sborsati'  prima  di  un'  ora ,  e  il  resto 
della  cassa  il  generale  comanda  che  lo  si  metta  a  disposi- 
zione del  popolo.  Quanto  ai  grana j,  fornito  che  se  ne  sia 
il  campo  a  Dìgnano,  si  lascino  aperti  alle  famiglie  più  bi- 
sognose. Ecco  i  benefìci  intendimenti  dei  repubblicani  fran- 
cesi ! 

— Vivano  i  Francesi  !  Abbasso  i  san  Marchini  !  Viva  la 
libertà  !  —  gridava  la  turba  infuriando  nelle  sale  dell*  uffi- 
cìù ,  fracassando  mobili,  e  gittando  carte  e  scaffali  fuori 
delle  finestre.  Gli  altri  di  fuori  strepitavano  con  peggiori 
urli  per  la  rabbia  di  non  poter  fare  altrettanto.  Allora  mi 
fu  meraviglioso  il  vedere  come  la  paura  cosi  pressante  e  vi- 
cina non  avesse  liberato  i  tre  magistrati  dal  vecchio  e  do- 
veroso spavento  dell*  inquisizione  di  Stato.  Tutti  e  tre 
concepirono  1*  uguale  idea,  ma  il  vice-capitano  fu  il  primo 
che  si  arrischiò  di  esporla. 

—  Signore ,  —  balbettò  esso  —  signor  ufficiale  pre- 
giatissimo ,  il  popolo  ,  come  lei  dice ,  è  libero  ;  noi 

noi  non  e'  entriamo  per  nulla I  grana]  e  la  cassa  si  sa 

I.  31 


482  LE  CONFESSIONI  D*UN  OTTUAGENARIO. 

dove  sono.  Qui  (e  accennaya  me),  qui  e  è  appunto  l' illu- 
strissimo signor  avogadore,  creato  appunto  stamane  per 
servizio  del  Comune ,  faccia  il  piacere  di  rivolgersi  a  lui. 
Quanto  a  noi...  noi  abdichiamo  nelle  mani...  nelle  mani... 

Non  sapeva  nelle  mani  di  chi  abdicare,  ma  una  nuova 
vociata  della  turba  lo  sollevò  dal  peso  di  quella  dichiara- 
zione. 

—  Viva  la  libertà!  Vivano  i  Francesi!...  Viva  il  si- 
gnor avogadore  ! . . .  — 

Il  sergente  volse  le  spalle  a  quei  tre  disgraziati ,  mi 
prese  a  braccetto  e  mi  condusse  giù  per  le  scale.  E  men- 
tre parte  della  folla  restava  a  trastullarsi  coi  suoi  vecchi 
magistrati  imponendo  loro  la  coccarda,  e  facendoli  gridare 
viva  questo  e  viva  quello ,  un  altro  codazzo  di  popolo  se- 
gui il  drappello  dei  Francesi,  che  accerchiando  la  mia  im- 
portantissima persona  si  avviava  all'ufficio  della  cassa. 
Lungo  la  via  notai  al  sergente  eh*  io  non  aveva  le  chiavi, 
ma  egli  mi  rispose  con  ufi  sorrisetto  di  compassione  >  e 
cacciò  gli  sproni  nel  ventre  al  cavallo  per  fare  più  presto. 
Le  porte  furono  sfondate  da  due  zappatori  ;  il  sergente  pe- 
netrò nella  cassa,  chiuse  le  somme  ritrovatevi  nella  sua  va- 
ligia, dichiarò  che  non  v*  erano  se  non  quattromila  du- 
cati ,  e  riprese  il  cammino  verso  i  granaj  lasciando  anche 
là  la  rabbia  popolare  sfogarsi  nei  mobili  e  nelle  carte.  Sotto 
i  granaj  trovammo  già  pronta  una  lunga  fila  di  carri ,  parte 
soldateschi,  parte  requisiti  dalle  cascine  dei  dintorni,  e  scor- 
tati da  buona  mano  di  cacciatori  provenzali.  Mediante  Te- 
pera  di  costoro,  gli  orzi,  i  frumenti ,  le  farine,  furono  insac- 
cate e  caricate  in  brevissimo  spazio  di  tempo;  al  popolo  fu 
concesso  lo  spolverio  delle  farine  che  usciva  dalle  finestre , 
e  nullameno  esso  gridava  sempre.  —  Vivano  i  Francesi! 
Abbasso  san  Marco!...  Viva  la  libertà!... — 

Apprestato  il  convoglio,  il  capitano  che  lo  dirigeva,  ed 
avea  raccolto  i  referimenti  del  sergente ,  mi  chiamò  solen- 


CAPITOLO  DECIMO.  483 

nemente  a  sé,  onorandomi  ad  ogni  due  parole  dei  titoli  di 
cittadino  e  di  avogadore.  Mi  proclamò  benemerito  della  li- 
bertà, salvatore  della  patria,  e  figliuolo  adottivo  del  po- 
polo francese.  Indi  i  carri  presero  la  via  in  buona  regola 
verso  san  Vito,  i  cavalleggieri  scomparvero  colla  valigia  in 
un  nembo  di  polvere ,  ed  io  mi  rimasi  allibito ,  sorpreso , 
scornato  fra  un  popolo  poco  contento  e  meno  ancora  sa- 
tollo. Tuttavia  gridavano  ancora:  — viva  i  Francesi  !  Viva  la 
libertà! — solamente  si  erano  dimenticati  del  loro  avogadore, 
e  questo  mi  procurò  il  vantaggio  di  potermela  svignare  ap- 
pena cominciò  ad  imbrunire.  11  ronzino  non  avea  tempo  di 
rintracciarlo,  e  poi  non  mi  bastava  il  cuore  di  cimentarmi 
sovr'esso  a  qualche  nuovo  trionfo  ;  capii  che  miglior  pru- 
denza era  rimanere  a  piedi.  A  piedi  adunque ,  e  col  ram- 
marico di  aver  perduto  in  superbe  frascherie  tutta  quella 
giornata ,  ripresi  per  sentieri  e  per  traghetti  il  cammino  di 
Fratta.  Molte  considerazioni  pohtiche  e  filosofiche  sull*  in- 
stabilità della  gloria  umana ,  e  del  favor  popolare ,  e  sulle 
bizzarre  usanze  dei  paladini  della  libertà ,  mi  stoglievano  la 
mente  dalla  paura  che  qualche  disgrazia  fosse  successa  nel 
frattempo  al  castello.  Peraltro  le  cascine  deserte  per  le 
quali  ebbi  a  passare,  e  le  traccio  di  disordine  e  di  saccheg- 
gio che  osservai  in  esse,  mi  davano  qualche  pensiero,  e  fe- 
cero si  che  affrettassi  il  passo  involontariamente ,  e  che 
mano  a  mano  che  m'avvicinava  a  casa  mi  pentissi  sempre 
più  di  aver  trascurato  per  tante  ore  la  faccenda  più  impor- 
tante per  la  quale  mi  era  mosso.  Pur  troppo  i  miei  timori 
erano  fondati  !  —  A  Fratta  trovai  letteralmente  quello  che 
si  dice  la  casa  del  diavolo.  Le  /case  del  villaggio  abbando- 
nate; frantumi  di  botti,  di  carri,  di  masserizie,  ammontic- 
chiati qua  e  là;  rimasugli  di  fuochi  ancora  fumanti:  sulla 
piazza  le  traccio  della  più  gran  gazzarra  del  mondo.  Car- 
nami mezzi  crudi ,  mezzi  arrostiti  ;  vino  versato  a  pozzan- 
ghere ;  sacchi  di  farina  rovesciati  ;  avanzi  di  stoviglie,  di 


484  LE  CONFESSIONI  D*  UN  OTTUAGENARIO. 

piatti,  di  bicchieri:  e  in  mezzo  a  questo  il  bestiame  sciolto 
dalle  stalle  che  pascolava,  e  il  chiaroscuro  della  notte  im- 
minente dava  a  quella  scena  l'apparenza  d* una  visione 
fantastica.  Io  mi  precipitai  nel  castello  gridando  a  perdi- 
fiato: Giacomo!  Lorenzo!  Faustina!  ma  la  mia  voce  si 
perdeva  nei  cortili  deserti,  e  solo  di  sotto  all'atrio  mi  ri- 
spose il  nitrir  d*  un  cavallo.  Era  il  ronzino  di  Marchetto , 
che  sbrigliatosi  nel  parapiglia  di  Portogruaro  era  tornato  a 
casa,  più  fedele  e  più  coraggioso  il  povero  animale  di  tutti 
quegli  altri  animali,  che  si  vantavano  fomiti  di  cervello  e 
di  cuore.  Un  dubbio  crudele  mi  squarciò  1* anima  riguardo 
alla  vecchia  contessa,  e  passai  di  volo  i cortili  e  i  corritoj, 
a  rischio  anche  di  fiaccarmi  il  collo  contro  qualche  colonna. 
Là  dentro  perchè  la  luna  non  potea  penetrare ,  non  mi 
caddero  sott'  occhio  i  segni  della  tregenda ,  ma  ne  fiutava 
passando  il  puzzo  stomachevole.  Inciampando  nelle  impo- 
ste scassinate,  nelle  mobiglie  fracassate,  salii  mezzo  car- 
pone le  scale,  nella  sala  fui  quasi  per  {smarrirmi,  tanta  era 
la  confusione  delle  cose  che  la  ingombravano.  Lo  spavento 
mi  rischiarava,  giunsi  alla  camera  della  vecchia,  e  mi  vi 
precipitai  entro  in  un  buio  terribile  gridando  da  forsen- 
nato. Mi  rispose  dalla  profonda  oscurità  un  suono  spaven- 
tevole, come  d*un  respiro  affannato  insieme  e  minaccioso: 
il  sordo  ruggito  della  fiera,  il  gemito  di  un  fanciullo  armo- 
nizzavano in  quel  rantolo  cupo  e  continuo. 

—  Signora,  signora!  —  sdamai  coi  capelli  irti  sul 
capo.  —  Son  io!  son  Carlino!  Risponda  1  — 

Allora  udii  il  remore  d'un  corpo  che  a  stento  si  sol- 
levava ,  e  gli  occhi  mi  si  sbarravano  fuori  delle  orbite  pei 
pure  discemere  qualche  cosa  in  quel  mistero  di  tenebre. 
Avanzarmi  per  toccare ,  retrocedere  in  cerca  di  lume,  erano 
partiti  che  non  mi  passavano  neppure  pel  capo  tanto  la  ler- 
ribililà  di  quell'incertezza  mi  rendeva  attonito  ed  inerte. 

—  Ascolta;  —  cominciò  allora  una  voce  la  quale  a 


CAPITOLO  DECIMO.  485 

stento  io  riconobbi  per  quella  della  contessa  vecchia  — 
ascolta,  Carlino:  giacché  non  ho  prete  voglio  confessarmi 
a  te.  Sappi...  dunque...  sappi  che  la  mia  volontà  non  ha 
mai  consentito  a  male  alcuno...  che  ho  fatto  tutto,  tutto 
il  bene  che  ho  potuto...  che  ho  amato  i  miei  figliuoli,  le 
mie  nipoti,  i  miei  parenti,  che  ho  beneficato  il  prossimo... 
che  ho  sperato  in  Dio...  Ed  ora  ho  cent'anni;  cent'anni. 
Carlino!  cosa  mi  serve  aver  vissuto  un  secolo?...  Ora  ho 
cent'anni.  Carlino,  e  muojo  nella  solitudine,  nel  dolore, 
nella  disperazione! ...  — 

Io  tremai  tutto  da  capo  a  fondo;  e  sviscerando  col- 
r occhio  della  pietà  tutti  i  misteri  di  quell'anima  ravvivata 
soltanto  per  sentire  il  terror  della  morte. 

—  Signora,  —  gridai  —  signora,  non  crede  ella  in 
Dio?...— 

—  Gli  ho  creduto  finora  ;  —  mi  rispose  con  voce  che 
s'andava  spegnendo.  E  indovinai  in  quelle  parole  un  sor- 
riso senza  speranza.  Allora  non  udendola  più  moversi  né 
respirare,  avanzai  fino  alla  sponda  del  letto ,  e  toccai  rab- 
brividendo un  braccio  già  aggranchito  dalla  morte.  Fu  un 
momento  che  mi  panre  di  vederla  ;  mi  parve  di  vederla , 
benché  le  tenebre  si  affollassero  sempre  più  in  quella  stanza 
funeraria,  e  sentii  le  punte  avvelenate  de*  suoi  ultimi  sguardi 
figgermisi  in  cuore  senza  misericordia ,  e  quasi  mi  sembrò 
che  r  anima  sua  abbandonando  1*  antico  compagno  mi  sof- 
fiasse in  volto  una  maledizione.  Maledetta  questa  vita  lu- 
singhiera e  fugace  che  ci  mena  a  diporto  per  golfi  ameni 
e  incantevoli,  e  ci  avventa  poi  naufraghi  disperati  contro 
uno  scoglio!...  Maledetta  l'aria  che  ci  accarezza  giovani, 
adulti  e  decrepiti,  per  soffocarci  moribondi!... Maledetta  la 
famiglia  che  ci  vezzeggia,  che  ne  circonda  lieti  e  felici ,  e 
sì  sparpaglia  qua  e  là  e  ci  abbandona  negli  istanti  supremi 
e  nella  solitudine  della  disperazione!  Maledetta  la  pace  che 
finisce  coir  angoscia,  la  fede  che  si  volge  in  bestemmia, 


486  LE  CONFESSIONI  D'  UN  OTTUAGENÀRIO. 

la  carità  che  raccoglie  ringratitudine!  Maledetto.... — La 
mia  mente  in  questi  tetri  delirii  vacillava  tra  il  furore  e 
la  stupidità  ;  quella  vita  santa  e  centenaria  troncata  a  quel 
modo  negli  spasimi  dello  spavento  mi  travolgeva  la  ragione, 
e  stetti  lunga  pezza  con  quel  braccio  gelato  nella  mano,  che 
non  avrei  saputo  dire  se  fossi  vivo  o  morto.  Finalmente  mi 
riscossi  vedendo  farsi  luce  nella  stanza,  e  vidi  essere  il 
cappellano  che  si  maravigliò  non  poco  di  vedermi  in  quel 
luogo.  Lo  Spaccafumo  gli  veniva  dietro  recando  una  can- 
dela. In  tutt' altro  momento  la  scompostezza  delle  loro  fi- 
gure, il  pallore  del  viso,  l'infossamento  degli  occhi,  il  san- 
guinar delle  carni  mi  avrebbe  messo  raccapriccio;  allora  in- 
vece non  vi  badai  nemmeno.  Il  prete  s*  accostò  senza  pa- 
role al  letto  della  vecchia,  e  sollevato  Taltro  suo  bracciolo 
lasciò  ricadere. 

—  Cani  di  Francesi  !  —  mormorò  egli.  —  Ecco  eh*  ella 
è  morta  senza  i  conforti  della  religione!...  E  si  io  non  ne 
ho  colpa,  mio  Dio!...  — 

Ciò  dicendo  egli  si  guardava  la  persona  tutta  pesta  e 
lacerata  pei  mali  trattamenti  dei  soldati,  dei  quali  avea 
sfidato  la  collera  col  voler  rimanere  al  letto  dell*  inferma. 
Lo  avevano  trascinato  fuori  di  là  sbeffeggiandolo  e  perco- 
tendolo,  ma  egli  avea  ronzato  sempre  intorno  al  castello,  e 
vi  tornava  allora,  non  appena  i  saccheggiatori  si  erano  di- 
leguati. Quanto  allo  Spaccafumo  egli  indovinava  cento  mi- 
glia lontano  le  disgrazie  del  cappellano  e  non  mancava  mai 
di  accorrere  in  buon  punto;  era  proprio  una  seconda 
vista  aguzzata  dalla  gratitudine  e  dall*  amicizia.  Io  né 
potei  forse  allora,  né  volli  poi  amareggiare  il  dolore  del 
buon  prete  raccontandogli  la  morte  della  signora.  Tacqui 
dunque,  e  mi  inginocchiai  con  loro  a  recitare  le  preghiere 
dei  morti;  nell* animo  mio  più  per  conforto  ai  vivi,  che  per 
suffragio  alla  defunta.  Indi  ricomponemmo  il  cadavere  in 
un'attitudine  cristiana;  ma  Tidea  impressa  dalla  morte  su 


CAPITOLO  DECIMO.  487 

quelle  sembianze  sformate,  contrastava  spaventosamente 
colle  mani  giunte  in  croce  in  atto  di  preghiera.  Io  che  voi- 
geva  nell*  anima  il  segreto  di  quel  contrasto  mi  allontanai 
poco  dopo,  lasciando  il  prete  ed  ri  suo  compagno  recitare 
con  devoto  fervore  le  orazioni  dei  defunti.  Vagai  a  lungo 
per  la  campagna  come  uno  spettro  ;  indi  tornato  in  paese, 
seppi  da  qualche  fuggiasco  la  storia  terribile  di  quella  scor- 
reria soldatesca,  che  dopo  avere  insozzato  tutto  il  territorio 
s'era  rovesciata  col  furore  deli* ubriachezza  sul  castello  di 
Fratta,  l  vituperi  che  una  masnada  di  sicarii  doveva  aver 
commesso  su  quella  povera  vecchia,  che  sola  era  rimasta 
ad  affrontarli,  non  voleva  immaginarmeli.  Ma  quel  poco 
che  ne  avea  veduto  il  cappellano ,  lo  stato  miserevole  del 
cadavere,  il  disordine  della  stanza,  attestavano  degli  schemi 
spietati  eh*  ella  aveva  sofferto.  Confesso  che  il  mio  entu- 
siasmo pei  Francesi  si  rallentò  d'assai;  ma  poi  a  ripen- 
sarvi, mi  parve  impossibile  che  premeditatamente  si  lascias- 
sero commettere  tali  mostruosità ,  e  divisando  che  le-  dove- 
vano imputarsi  al  talento  bestiale  di  alcuni  soldati,  decisi 
di  trarne  giustizia.  La  fama  dipingeva  il  general  Buonaparte 
come  un  vero  repubblicano,  il  difensore  della  libertà;  mi 
cacciai  in  capo  di  ricorrere  a  lui ,  e  due  giorni  dopo ,  quando 
il  corpo  della  contessa  fu  deposto  coi  soliti  onori  nella 
tomba  gentilizia ,  mi  misi  in  viaggio  per  Udine,  dove  aveva 
allora  sua  stanza  lo  stato  maggiore  dell*  esercito  francese. 
Dai  dati  raccolti  avea  potuto  argomentare  che  i  colpevoli 
appartenessero  all'ugual  battaglione  di  bersaglieri  che  scor- 
tava il  convoglio  dei  grani  partito  quel  giorno  stesso  da 
Portogruaro  :  perciò  non  disperava  che  verrebbe  fatto  di 
rintracciarli  e  di  punirli  ad  esemplare  castigo.  La  virtù  an- 
tica del  giovine  liberatore  d'Italia  era  caparra,  secondo 
me,  di  pronta  giustizia. 

Ad  Udine  trovai  la  solita  confusione.  Gli  ospiti  che 
comandavano^  i  padroni  che  ubbidivano.  Le  autorità  ve- 


488  LE  CONFESSIONI  D'  UN  OTTUAGENARIO. 

neziane  senza  forza,  senza  dignità,  senza  consiglio;  il  po- 
polo e  i  signori  del  paese  spartiti  in  diverse  opinioni  le 
une  più  strane  e  fallaci  delle  altre.  Ma  moltissimi  che 
giorni  prima  aveano  gridato  evviva  agli  Usseri  d'Ungheria 
e  ai  dragoni  di  Boemia,  plaudivano  allora  ai  sanculotti  di 
Parigi.  Questo  era  il  fratto  della  nullaggine  politica  di  tanti 
secoli:  non  si  credeva  più  di  essere  al  mondo  che  per 
guardare  ;  spettatori  e  non  attori.  Gli  attori  si  fanno  pa- 
gare, e  chi  sta  in  poltrona  é  giusto  che  compensi  quelli 
che  si  muovono  per  lui. 

Il  generale  in  capite  Napoleone  Buonaparte  (cosi  lo 
chiamavano  allora)  dimorava  in  casa  Florio.  Chiesi  di  ab- 
boccarmi con  lui ,  affermando  di  avere  a  fare  gravissime 
comunicazioni  sopra  cose  avvenute  nella  provincia ,  e  sic- 
come egli  mestava  in  fin  d'allora  nel  torbido  coi  malcon- 
tenti veneziani ,  cosi  mi  venne  concessa  un'  udienza.  Que- 
sto perché  non  lo  seppi  che  in  appresso.  Il  generale  era 
nelle  mani  del  suo  cameriere  che  gli  radeva  la  barba;  al- 
lora non  disdegnava  di  farsi  vedere  uomo ,  anzi  ostentava 
una  certa  semplicità  catoniana ,  cosicché  al  primo  aspetto 
rimasi  confortato  d'assai.  Era  magro,  sparuto,  irrequieto; 
lunghi  capelli  stesi  gli  ingombravano  la  fronte ,  le  tempie 
e  la  nuca,  fin  più  oltre  al  collare  del  vestito.  Somigliava 
appunto  a  quel  bel  ritratto  che  ce  ^e  ha  lasciato  l'Appiani, 
e  che  si  osserva  alla  villa  Melzi  a  Bellaggio:  dono  del  pno^^ 
console  presidente  al  vice-presidente,  superba  lusinga  del 
lupo  all'  agnello.  Solamente  a  quel  tempo  era  più  sfilato 
ancora^  tantoché  gli  si  avrebbero  dati  pochi  anni  di  vita, 
ed  anzi  una  tal  sembianza  di  gracilità  aggiungeva  l'aureola 
del  martire  alla  gloria  del  liberatore.  Egli  sacrificava  la 
sua  vita  al  bene  dei  popoli;  chi  non  si  sarebbe  sacrificato 
per  lui? 

—  Che  cosa  volete,  cittadino? —  mi  diss'  egli  ricisa- 
mente,  fregandosi  le  labbra  col  pizzo  dello  sciugatojo. 


CAPITOLO  DECIMO.  489 

—  Cittadino  generale  —  risposi  con  un  inchino  lie- 
vissimo, per  non  offendere  la  sua  repubblicana  modestia; 
—  le  cose  di  cui  vengo  a  parlarvi  sono  della  massima  im- 
portanza e  della  maggiore  delicatezza. 

—  Parlate  pure ,  —  egli  soggiunse  accennando  il  ca- 
meriere che  continuava  V  opera  sua.  —  Mercier  non  ne  sa 
d'italiano  più  che  il  mio  cavallo. 

—  Allora  — ripresi  —mi  spiegherò  con  tutta  l'in- 
genuità d*un  uomo,  che  sì  affida  alla  giustizia  di  chi  com- 
batte appunto  per  la  giustizia  e  per  la  libertà.  Un  orrendo 
delitto  fu  commesso  tre  giorni  sono  al  castello  di  Fratta  da 
alcuni  bersagKeri  francesi.  Mentre  il  grosso  della  loro 
schiera  saccheggiava  arbitrariamente  i  pubblici  granaj  e  Y  e- 
rario  di  Portogruaro ,  alcuni  sbandati  invasero  una  onore- 
vole casa  signorile,  e  svillaneggiarono  e  straziarono  tanto 
una  vecchia  signora  inferma  più  che  centenaria,  rimasta 
sola  in  quella  casa,  che  ella  ne  mori  di  disperazione  e  di 
crepacuore.  — 

—  Ecco  come  la  serenissima  Signorìa  inacerbisce  i 
miei  soldati!  — gridò  il  generale  balzando  in  piedi,  poiché  il 
cameriere  avea  finito  di  sciacquargli  il  mento.  —  Si  predica 
al  popolo  che  sono  assassini,  che  sono  eretici;  al  loro  com- 
parire tutti  fuggono,  tutti  abbandonano  le  case.  Come  vo- 
lete che  simili  accoglienze  predisponganogli  animi  all'uma- 
nità e  alla  moderazione?...  Ve  lo  dico  io;  bisognerà  che 
mi  volga  indietro  a  pulirmi  la  strada  da  questi  insetti  mo- 
lesti. — 

—  Cittadino  generale,  capisco  anch'io  che  la  fama 
bugiarda  può  aver  impedito  la  cordialità  dei  primi  accogli- 
menti; ma  vi  è  una  maniera  di  smentir  questa  fama,  mi 
pare,  e  se  con  un  esempio  luminoso  di  giustizia.... — 

—  E  si,  parlatemi  proprio  di  giustizia,  oggi  che  siamo 
alla  vigilia  d'una  battaglia  campale  sull'Isonzo!...  La  giu- 
stizia bisognava  che  fosse  fatta  a  noi  fin  da  due  o  tre  anni 


490  LE  CONFESSIONI  D'  UN  OTTUAGENÀRIO. 

fa!...  Adesso  ^accolgono  quello  che  hanno  mietuto.  Ma  ho 
il  conforto  di  vedere  che  il  peggior  danno  non  viene  loro 
da* miei  soldati...  Bergamo,  Brescia  e  Crema  hanno  già  di- 
vorziato da  san  Marco;  e  quella  stupida  e  fraudolenta  oligar- 
chia s'accorgerà  finalmente  che  i  loro  veri  nemici  non 
sono  i  Francesi.  L*  ora  della  libertà  è  suonata  ;  bisogna  le- 
varsi in  piedi  e  combattere  per  essa ^  o  lasciarsi  schiacciare. 
La  Repubblica  francese  porge  la  mano  a  tutti  i  popoli  per- 
ché si  rifacciano  liberi ,  nel  pieno  esercizio  dei  loro  diritti 
innati  e  imprescrivibili.  La  libertà  vai  bene  qualche  sacrifi- 
zio !  Bisogna  rassegnarsi.  — 

—  Ma,  cittadino  generale;  io  non  parlo  di  rifiutarmi 
a  nessun  utile  sacrifizio  per  la  causa  della  libertà.  Sol- 
tanto mi  sembra  che  il  martirio  d*una  vecchia  contessa...  — 

—  Ve  lo  ripeto,  cittadino;  chi  ha  esacerbato  l'animo 
de* miei  soldati?  chi  ha  volto  contro  di  essi  il  talento  dei 
preti  di  campagna  e  dei  contadini?...  É  stato  il  Senato,  é 
stata  rinquisizione  di  Venezia.  Non  dubitate  che  giustizia 
sarà  fatta  sopra  i  veri  colpevoli... — 

—  Pure,  mi  parrebbe  che  un  esempio  per  ovviare  a 
simili  disordini  nel  futuro...  — 

— ^  L'esempio,  cittadino,  i  miei  bersaglieri  lo  daranno 
sul  campo  di  battaglia.  Non  dubitate.  Giustizia  sarà  fatta 
anche  sopr'essi;  già  non  pretendereste  che  li  ammazzassi 
tatti!...  Orbene;  saranno  nella  prima  fila;  laveranno  col 
loro  sangue  e  a  prò  della  libertà  l'onta  della  colpa  commessa. 
Cosi  il  male  sarà  volto  in  bene ,  e  la  causa  del  popolo  si 
sarà  avvantaggiata  degli  stessi  delitti  che  la  deturparono  ! . . . — 

—  Cittadino  generale,  vi  prego  di  osservare...  — 

—  Basta,  cittadino:  ho  osservato  tutto.  Il  bene  della 
repubblica  innanzi  ad  ogni  cosa.  Volete  essere  un  eroe?... 
Dimenticate  ogni  privato  puntiglio  e  unitevi  a  noi ,  unitevi 
con  quegli  uomini  integri  e  leali  che  fanno  anche  nel  vo- 
stro paese  una  guerra  lunga,  ostinata,  sotterranea,  ai  privi- 


CAPITOLO  DECIMO.  491 

legi  deirimbecillità  e  della  podagra.  Dì  qui  a  quindici  giorni 
mi  rivedrete.  Allora  la  pace,  la  gloria,  la  libertà  univer- 
sale avranno  cancellato  la  memoria  di  questi  eccessi  mo- 
mentanei. 

In  queste  parole  il  gran  Napoleone  aveva  finito  di  ve- 
stirsi ,  e  si  mosse  verso  la  camera  vicina  ove  lo  attendevano 
alcuni  officiali  superiori.  Vedendo  eh* egli  né  era  molto  con- 
tento della  mia  visita,  ne  pareva  disposto  a  badarmi  oltre, 
io  m'avviai  mogio  mogio  giù  per  la  scala,  riandando  il  te- 
nore di  tutto  quel  colloquio.  Non  ci  capii  per  verità  ipolto 
addentro  ;  ma  pure  que*  suoi  gran  paroloni  di  popolo  e  di  li- 
bertà, e  quel  suo  piglio  riciso  ed  austero  m'avevano  an- 
nebbiato l'intelletto,  e  mi  partii  a  conti  fatti,  che  l'odio 
contro  i  patrizìi  veneziani  superava  d'assai  perfino  il  ri- 
sentimento contro  i  bersaglieri  francesi.  La  tremenda  di- 
sgrazia della  contessa  mi  parve. una  goccia  d'acqua,  in  con- 
fronto al  mare  di  beatitudine  che  ci  sarebbe  venuto  addosso 
pel  valido  patrocinio  dell'esercito  repubblicano.  Quel  citta- 
dino Bonaparte  mi  pareva  un  po' aspro,  un  po' sordo,  un 
po'  anche  senza  cuore ,  ma  lo  scusai  pensando  che  il  suo 
mestiere  lo  voleva  pel  momento  cosi.  E  a  questo  modo  la- 
sciai a  poco  a  poco  darsi  pace  la  morta ,  e  tornai  col  pen- 
siero ai  vivi  :  cosicché  nella  lettera  che  scrissi  a  Venezia 
per  partecipare  il  tristo  caso  alla  famiglia  ne  affibbiai  forse 
più  la  colpa  all'improvvidenza  delle  venete  magistrature  e 
alla  sciocca  paura  del  popolo,  che  alla  barbara  sfrenatezza 
degli  invasori.  Il  cappellano  fu  molto  meravigliato  di  ve- 
dermi tornare  a  Fratta  colle  mani  piene  di  mosche,  e  tut- 
tavia più  tranquillo  e  contento  di  quando  n'era  partito.  Mon- 
signore e  il  capitano,  che  s'erano  raccovacciati  in  castello, 
udirono  con  terrore  il  racconto  del  mio  colloquio  col  gene- 
rale Buonaparte. 

—  L'avete  proprio  veduto?  —  mi  chiese  il  capitano. 

—  Capperi  sé  l'ho  veduto!  si  faceva  anzi  la  barba. 


492  LE  CONFESSIONI  D'UN  OTTUAGENARIO. 

—  Ah  !  si  rade  anche  la  barba?  io  invece  avrei  creduto 
che  la  portasse  lunga. 

— A  proposito ,  —  saltò  su  Monsignore  —  dopo  la  morte 
della  mamma  (un  lungo  sospiro)  non  mi  son  più  raso  né 
il  mento  né  la  chierica.  Faustina,  dico,  (anche  costei  era 
tornata)  mettete  su  la  cocoma  dell'acquai...  — 

Cosi  sentiva  i  proprii  dolori  e  le  pubbliche  miserie 
monsignor  Orlando  di  Fratta.  Son  io  a  dirlo  che  le  bestie 
si  mostrarono  le  più  sensibili  fra  tutti  gli  abitanti  del  castello 
in  quella  congiuntura  :  non  eccettuato  me  medesimo ,  che 
un  tardo  e  vano  pentimento  non  varrà  certo  a  purgare  dal- 
l'oiliosa  smemorataggine  di  quella  tremenda  giornata.  Non 
contando  il  ronzino  di  Marchetto ,  che  lasciò  il  tafferuglio 
per  tornarsene  a  casa  come  doveva  far  io ,  ci  fu  il  cane 
del  capitano ,  il  vecchio  Marocco,  che  sdegnò  di  accompa- 
gnarsi al  padrone  nella  sua  fuga  verso  Lugugnana.  Ed  egli 
rimase  vagante  pel  deserto  castello ,  fiutando  qua  e  là  come 
in  cerca  d* un* anima  migliore  della  sua;  ma  non  gli  venne 
fatto  di  trovarla ,  e  un  francesine  scapestrato  si  diverti  a 
ibrarlo  parte  a  parte  colla  bajonetta  nel  bel  mezzo  del  cor- 
tile. Reduce  a  casa  quella  frotta  di  vigliacchi  restò  tanto 
attonita  e  confusa ,  che  non  sentirono  neppure  il  puzzo  di 
quella  carogna  che  appestava  Taria  da  tre  giorni.  Toccò 
accorgermene  a  me  tornato  che  fui  da  Udine;  e  allora  diedi 
ordine  a  un  contadino  perchè  fosse  gettata  in  qualche  fo- 
gna. Ma  il  contadino  uscito  per  questa  pia  opera  mi  chiamò 
indi  a  poco,  acciocché  contemplassi  anch'io  una  cosa  mera- 
vigliosa. Sul  cadavere  già  verminoso  di  Marocco  aveva  preso 
stanza  il  gaftone  soriano  suo  compagno  di  tanti  anni,  e  non 
c'era  verso  di  potemelo  snidare.  Carezze»  minaccio  e  strap- 
pate non  valsero,  tantoché  me  ne  impietosii,  e  presi  an- 
che in  qualche  venerazione  quel  povero  morto,  che  avea 
saputo  destare  in  un  gatto  una  si  profonda  amicizia.  Lo  feci 
staccare  a  forza  ;  e  comandai  che  Marocco  fosse  seppellito 


CAPITOLO  DECIMO.  493 

là  dove  aveva  ricevuto  il  funesto  premio  della  sua  fedel- 
tà. Il  contadino  gli  affondò  per  tre  braccia  la  buca  e  poi  gli 
buttò  sopra  la  terra,  e  credette  di  aver  fornito  la  bisogna. 
Ma  per  mesi  e  mesi  continui  bisognò  ogni  mattino  rimet- 
tere quella  terra  al  suo  posto,  perchè  il  gatto  fedele  occu- 
pava le  sue  notti  a  rasparla  fuori  per  riposare  ancora  sugli 
avanzi  dell'amico.  Che  cosa  volete?  io  rispettai  il  dolore  di 
quella  bestia,  né  mi  bastò  il  cuore  di  trafugargli  quelle 
spoglie  tanto  dilette  a  lui,  e  cosi  lungamente  incomode  al- 
l'olfato  dei  castellani.  Lo  feci  coprire  con  una  pietra.  Al- 
lora il  gatto  vi  posò  sopra  giorno  e  notte  lamentandosi 
continuamente ,  e  girando  intorno  al  sepolcro  con  un  mia- 
golio melanconico.  Là  visse  ancora  qualche  mese ,  e  poi 
mori  ;  e  lo  so  di  sicuro  perchè  non  mancai  poscia 
d' informarmi  come  fosse  finita  quella  tragica  amici- 
zia. Diranno  poi  che  i  gatti  non  hanno  la  loro  por- 
zioncella  d' anima  !  Quanto  ai  cani,  la  loro  fama  in  proposito 
è  bastevolmente  assicurata.  11  loro  affetto  ha  posto  tra  gli 
affetti  famigliari;  l'ultimo  posto  certo,  ma  il  più  costante. 
Il  primo  che  fece  festa  al  ritomo  del  figliuol  prodigo  scom- 
metto io  che  fu  il  cane  di  casa!  E  quando  mi  si  gracchia 
intorno  sull'inutilità  ed  il  pericolo  di  questa  numerosa  fa- 
miglia canina  che  litiga  all'umana  il  nutrimento,  e  le  ino- 
cula talvolta  una  malattia  spaventosa  e  incurabile,  io  non 
posso  fare  a  meno  di  sclamare.— -Rispettate  i  cani! — Forse 
adesso  si  può  stare  in  bilico ,  ma  forse  anche,  e  Dio  non 
voglia  !  verrà  un  tempo  che  si  giudicheranno  migliori  ai&tto 
di  noi.  Di  questi  tempi  ce  ne  furono  altre  volte  nella  storia 
dell'umanità.  Noi  bipedi  tentenniamo  fra  l'eroe  ed  il  car- 
nefice, fra  l'angelo  e  belzebù.  Il  cane  è  sempre  lo  stesso; 
non  cambia  mai  come  la  stella  polare.  Sempre  amoroso, 
paziente,  e  devoto  fino'alla  morte.  Ne  vorreste  di  più,  voi 
che  non  avreste  cuore  di  distruggere  neppure  una  tribù  di 
cannibali?... 


494  LE  CONFESSIONI  D*  UN  OTTUAGENARIO. 

Intanto  io  deggio  confessare  che ,  quanto  a  me ,  la  di- 
mora di  Fratta  non  mi  pareva  più  né  cosi  tranquilla ,  né 
cosi  degna  come  un  mese  prima.  I  Francesi  mi  frullavano 
pel  capo;  sognava  di  diventare  qualche  cosa  d'importanza; 
questa  mi  sembrava  la  miglior  via  per  racquistare  l'amore 
della  Pisana.  Pensava  sempre  a  Venezia,  alla  caduta  di 
San  Marco ,  al  nuovo  ordinamento  che  ne  sarebbe  sorto,  alla 
libertà,  alla  uguaglianza  dei  popoli.  Quel  tal  general  Bona- 
parte  di  poco  era  più  attempato  di  me.  Perchè  non  poteva 
anch'io  mutarmi  di  sbalzo  in  un  vincitore  di  battaglie,  in 
ur»  salvatore  di  popoli  ?  L' ambizione  mi  adescava  a  brac- 
cetto dell'amore:  e  non  sentiva  più  quel  pietoso  rispetto 
per  la  dolorosa  passione  di  Giulio  Del  Ponte.  Trascurava 
le  faccende  di  cancelleria,  e  il  più  del  mio  tempo  lo  per- 
deva a  dottrineggiare  di  politica  con  Donato ,  o  a  lottare  di 
scherma  o  al  tiro  al  bersaglio  con  Bruto  Provedoni.  Bruto 
era  il  più  infervorato  dei  giovani  fratelli  per  la  causa  della 
libertà,  e  spesso  la  Bradamante  e  l'Aquilina  ce  ne  davano 
la  baja.  Esse  aveano  veduto  i  Francesi  senza  concepirne  per 
verità  la  favorevole  opinione  che  ne  avevamo  concepita  noi, 
e  noi  dal  canto  nostro  andavamo  in  collera ,  quando  esse 
per  divertirci  da  questo  incantesimo ,  ci  tornavano  a  mente 
alcune  delle  nefandità  commesse  da  quei  propagatori  del- 
l'incivilimento. Sopratutto  lo  strazio  della  vecchia  contessa 
di  Fratta  non  voleva  udirlo  nominare.  Sentiva  che  avevano 
ragione,  ma  non  voleva  concederlo;  e  per  questo  invele- 
niva a  tre  doppi.  Non  so  come  avrei  finito  se  le  cose  an- 
davano per  la  solita  strada;  ma  la  fortuna  s'intromise  a 
farla  vincere  a  me,  coi  miei  grilli  d'ambizione  e  di  superbia. 

Un  bel  giorno  (  eravamo  agli  ultimi  di  marzo  )  mi  ca- 
pita da  Venezia  una  lettera  della  signora  contessa.  Leggo 
e  rileggo  la  sottoscrizione.  Non  c'è  caso,  l'è  pròprio  lei. 
Mi  reca  sommo  stupore  ch'ella  mi  scriva,  e  più  ancora  che 
la   incominci  in  capo  a  pagina  con  un  caro  nipote.  Fai 


CAPITOLO  DECIMO.  495 

per  gettar  via  la  testa  dalla  maraviglia ,  ma  ebbi  il  buon 
senso  di  tenermela  per  capire  il  resto.  Figuratevi  chi  era 
giunto  a  Venezia?...  Mio  padre!  nientemeno  che  mio  pa- 
dre!... Ma  doveva  crederlo?...  Un  uomo  che  si  credeva 
morto,  che  non  si  era  fatto  vedere  per  venticinque  anni! 
La  ragione  quasi  si  rifiutava,  ma  il  cuore  avido  d'amare 
diceva  di  si ,  e  già  egli  volava  sulla  via  di  Venezia  che  non 
era  giunto  al  fine  delia  lettera.  Gli  è  vero  che  a  leggerla 
tutta  credo  d'avervi  impiegato  una  mezza  giornata,  e  poi 
durante  il  viaggio  la  riscorreva  ogni  tanto,  per  paura  di  aver 
franteso  e  di  essermi  lusingato  indarno.  Consegnata  la  can- 
celleria a  quel^buon  capo  di  Fulgenzio,  io  partii  il  giorno 
stesso.  Aveva  il  cuore  che  non  voleva  star  cheto  ;  e  nel 
cervello  poi  mi  sobbollivano  tante  speranze  condite  di  me- 
morie, di  passioni,  di  desiderii,  d'impossibile,  che  non  ebbi 
più  pace.  La  contessa  mi  ammoniva  di  prepararmi  a  ri- 
prondere  nella  società  il  posto  concesso  ad  un  rappresen- 
tante del  patrizio  casato  degli  Altoviti  ;  aggiungeva  che  mio 
padre  non  scriveva  lui  perchè  avea  disimparato  V  alfabeto 
italiano,  che  smontassi  intanto  presso  di  lei  non  più  in  casa 
Frumier,  ma  in  casaPerabiui  in  Cannaregio,  e  finiva  col  man- 
dare al  diletto  nipote  i  baci  suoi  e  della  cugina  Pisana. 
Mio  padre  e  la  Pisana  mi  stavano  sul  cuore  assai  più 
della  zia. 


FINE   DEL  VOLUME  PRIMO. 


INDICE  DEL  VOLUME  PRIMO. 


Cenni  Biografici  d*  Ippolito  Nievo Pag.  i 

Ippolito  Nievo,  poesia  della  signora  Erminia  Fuà-Fusinato.  «  .  ii 

Gap.  I.  —  Breve  introduzione  sui  motivi  di  queste  mie  Confessioni , 
sul  famoso  castello  di  Fratta  dove  passai  la  mia  infanzia ,  sulla 
cucina  del  prelodato  castello,  non  che  sui  padroni,  sui  servitori,  sugli 
ospiti  e  sui  gatti  che  lo  abitavano  verso  il  1780.  —  Prima  invasione 
di  personaggi;  interrotta  qua  e  là  da  molte  savie  considerazioni 
sulla  Repubblica  Veneta ,  sugli  ordinamenti  civili  e  militari  d'allora, 
e  sul  significato  che  si  dava  in  Italia  alla  parola  patria  allo  scadere 
del  secolo  scorso 1 

ÓAP.  n.  —  Si  sa  finalmente  chi  io  mi  sia,  s'incomincia  a  tratteggiare 
il  mio  temperamento,  l'indole  della  contessa  Pisana,  e  le  abitudini 
dei  signori  Castellani  di  Fratta,  Si  dimostra  di  più,  come  le  passioni 
degli  uomini  maturi  si  disegnino  alla  bella  prima  nei  fanciulli,  come 
io  imparassi  a  compitare  dal  Piovano  di  Teglie ,  e  la  contessa  Clara 
a  sorridere  dal  signor  Lucilio 53 

Gap.  III.  —  Confronto  fi*a  la  cucina  del  castello  di  Fratta  e  il  resto  del 
mondo.  --  La  seconda  parte  del  confiteor  e  il  girarrosto.  —  Prime 
scorrerie  colla  Pisana,  e  mia  ardita  navigazione  fino  al  Bastione  dì 
Attua.  —  Prime  poesie,  primi  dolori,  prime  pazzie  amorose,  nelle 
quali  prevengo  anche  la  rara  precocità  dì  Dante  Alighierii   .   .  108. 

Gap.  rv.  —  Don  Chisciotte  contrabbandiere  e  i  signori  Provedoni  di 
Cor4ovado.  —  Idillio  pastorale  intomo  alla  fontana  di  Venchieredo, 
con  qualche  riflessione  sull'amore  e  sulla  creazione  continua  nel 
mondo  morale.  —  La  chierica  del  cappellano  dì  Fratta,  e  un  collo* 
quio  diplomatico  fra  due  Giurisdicenti 155 

Gap.  V.  —  L'ultimo  assedio  del  castello  di  Fratta  nel  1786,  e  le  prime 
mie  gesta.  —Felicità  di  due  amanti,  angosciose  trepidazioni  di  due 
monsignori  e  strano  contegno  di  due  cappuccini.  —  Germano ,  por- 
tinaio di  Fratta,  è  ammazzato,  il  castellano  di  Venchieredo  va  in 
galera,  Leopardo  Provedoni  prende  moglie,  ed  io  studio  il  latino. 
Fra  tutti  non  mi  par  d'essere  il  più  infelice 204 

Gap.  vi.  -*-  Vi  si  legge  un  paralello  fra  la  Rivoluzione  Francese  e  la 
tranquillità  patriarcale  della  giurisdizione  di  Fratta.  —  Gli  ec- 
cellentissimi Frumier  si  ricoverano  a  Portogruaro.  —  Crescono  la 
mia  importanza,  la  mia  gelosia,  lamia  sapienza  di  latino,  sicché 
mi  mettono  per  graffiacarte  in  Cancellerìa.  —  Ma  la  comparsa  a 

i.  52 


498  INDICE  DEL  VOLUME  PRIMO. 

Portogruaro  del  dotto  Padre  Pendola,  e  del  brillante  Raimondo  di 
Vendueredo  mi  mette  in  maggior  pensiero Pag,  281 

Gap.  vii  . — Contiene  il  panegirico  del  Padre  Pendola  e  del  suo  alunno.  — 
■  Due  matrimonii  andati  in  fumo  senza  un  perchè.  —  La  Contessa 
Clara  e  sua  madre  si  trapiantano  a  Venezia,  dove  le  segue  il  dottor 
Lucilio,  e  diventa  assai  famigliare  della  Legazion  Francese.  —  Per- 
chè io  mi  stancassi  della  Pisana ,  e  mi  mettessi  a  vagheggiare  tutto 
il  bel  sesso  dei  dintorni  :  perchè  finissi  col  vagheggiare  la  Giurispru- 
denza all'Università  di  Padova ,  dove  rimasi  fino  all'Agosto  del  1792 
odorando  da  lontano  la  Rivoluzione  di  Francia 310 

Gap.  Vili.  ~  Nel  quale  si  discorre  delle  prime  rivoluzioni  italiane,  dei 
costumi  della  scolaresca  padovana,  del  mio  ritomo  a  Fratta,  e  deUa 
cresciuta  gelosia  per  Giulio  Del  Ponte.  Come  i  morti  possano  conso- 
lare i  vivi,  ed  i  furbi  convertire  gì'  innocenti.  Il  padre  Pendola  affida 
la  mia  innocenza  all'  avvocato  Ormenta  di  Padova.  Ma  non  è  oro 
tutto  quello  che  luce 357 

Gap.  IX.— L'amico  Amilcare  disfà  la  conversione  del  Padre  Pendola,  e 
mi  rimette  allo  studio  della  filosofia.  —Passo  per  Venezia  ove  Lucilio 
seguita  ad  insidiare  la  tranquillità  della  Repubblica  e  la  pace  della 
Contessa  di  Fratta.  —  Mia  eroica  rinunzia  a  favore  di  Giulio  Del 
Ponte.  —  Un  viluppo  di  strane  vicende  intomo  al  1*794  dà  in  mia 
mano  la  cancelleria.della  giurisdizione  di  Fratta,  ove  comincio  col 
prestare  segnalati  servigi 409 

Gap.  X.  —  Carlino  cancelliere,  ovvero  l' Età  dell*  Oro.— Come  al  princi- 
piare del  1796  si  giudicasse  al  Castro  di  Fratta  il  general  Bona- 
parte.  —  La  Repubblica  democratica  a  Port(^;ruaro  e  al  castello  di 
Fratta.  —  Mio  mirabile  dialogo  col  gran  liberatore.  —  Ilo  finiOmenfeb 
la  certezza  che  mio  padre  non  è  né  morto  nò  turco.  —  La  Contessa 
m'invita  da  parte  sua  a  raggiungerlo  a  Venezia 456 

